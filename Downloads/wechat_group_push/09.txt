虚云老和尚法窠


法语，三则，2-26，
开示，一则，2-2，
诗词，六副，2-27，



南無阿弥陀佛[合十][合十][合十]




湘乡云门寺学修内容推送

虚云和尚法汇

2025 年 2 月 27 日  诗词，六副



















虚云和尚法汇—法语


法　语










光绪三十年甲辰秋在滇省筇竹寺

大理提督张公松林李公复兴等再三坚请住叶榆崇圣寺固辞不获勉应其事

进院法语

进山门以杖指云。尽大地是个解脱门。挽手拽不入。云上座不费力。普令人人一超直入。

弥勒殿云

无古无今一道通。门前三塔现玲珑。入门瞻礼黄金相。印在深心一笑中。展拜。

韦驮殿云

记□灵山威德神。佛门常护誓弘深。手擎宝杵披金甲。辅正摧魔转*轮。展拜。

伽蓝殿云

十八尊神护法真。恒沙功德愿宏深。僧伽振作权衡大。辅正摧邪万古心。展拜。

佛殿云

干屎橛是何作略。麻三斤缚手缚脚。惟有殿里的触著磕著。展大具九拜。

进方丈云

人人眼横。个个鼻直。论甚么动静语默。说甚么得力不得力。唉。不因渔父引。争得到桃源。识不识。空相忆。









众新戒请上堂法语

问。五时八教即不问。临济宾主请师宣。师曰。杲日丽中天。进云。如何是主中宾。师云。目前是阇黎。进云。如何是宾中主。师云。此间是老僧。进云。如何是宾中宾。师云。阇黎不识阇黎。进云。如何是主中主。师云。老僧识老僧。问。千尺丝纶直下垂。一波才动万波随。夜静水寒鱼不饵。满船空载月明归。未审此理如何。师云。花团团锦簇簇。进云。直钩钩狞龙。曲钩钩鱼鳖。祗如透网金鳞。如何下钩。师云。收取丝纶去。进云。巨浪涌千寻。澄波不离水。师云。浸杀阇黎。进云。一点也瞒老和尚不得。师云。相救相救。问。学道以戒为先。如何高沙弥不受戒。师云。买帽子相头。进云。戒中以杀为重。如何归宗斩蛇。南泉斩猫。师云。路遥知马力。进云。巨灵抬手无多子。劈破华山千万重。师云。不是好手。问。欲识佛性义。当观时节因缘。如何是时节因缘。师云。日日是好日。进云。昔日诸祖。今朝和尚。师云。恐后无凭。立此存照。进云。谢师答话。师云。亲笔无中。僧各礼拜。师乃云。万法是心光。诸缘惟性晓。本无迷悟人。只要今日了。所以千岩和尚道。参禅为第一。受戒为第二。修福为第三。礼诵为第四。既是出家人。应行四种事。须是与么人。解得与么事。



石钟寺上堂

拈香参座毕。执杖指座云。这个法王座。龙天普护持。山僧登此座。好转*轮时。柱杖云。升。祝圣毕就座白椎云。法筵龙象众。当观第一义。执柱杖云。世间可有清凉境。初祖常居鸡足山。宗教同源真法窟。巍巍天柱护禅关。诸上座。幻游昔年来山礼祖。一宿树岩。因曾发愿传香。不觉萍飘岁月。今来住持。前后作略不无。且道其中还有今昔不分。始终一致者么。向左右顾视云。昔也如是。今也如是。我也如是。你也如是。大地众生无不如是。虽然。今护法等恭送进院。广结善缘。敬设如意大斋。特请举扬个事。且道作么生始得呢。卓柱杖云。扶起旧刹杆。点出金刚眼。交杖下座。

修造大殿法堂天王殿钟楼鼓楼及各堂寮落成执事元旦日上堂法语

大佛顶庄严王三昧。涌现出一毫端许。转换山河大地。草木丛林。岁时日月。情与无情。悉皆崭新。于崭新日月中。现出琼楼玉殿。转不退转*轮。令一切世出世间。刹海。众生海。悉入如来智慧海。福德海。妙用神通海。慈悲喜舍海。不思议自在解脱海。回顾左右云。如何是庄严王三昧。——阳春从此回沙界。满目风光万象新。

准提庵续源请上堂

执杖云。心中了了语何人。独掩柴扉日又昏。六凿未分谁扰扰。一爻才动始纷纭。诸善知识。即今舍那如来在枉杖头上。放光动地。张大梵网。捞漉众生。敢问个中谁是知音。若还拣点得出。不柱披此法服一番。可以上报无报之恩。下化无为之化。堪为人天福田。可将楖栗横坦乾坤。手擎日月。毫纳须弥。口吞四海。踏破虚空。不为奇特。如其不然。徒负缁衣之名。汨没尘劳。何期了脱。呜呼。同滞末流。勉强相劝。诸兄弟奉佛行持。且道行持个甚么。良久云。路逢剑客须呈剑。不是诗人莫献诗。

掩关于迎祥藏经阁受护法檀越张斌陈和马金墀赵然罗玉林杨宏起及众居士等请出关上堂

问。大愿关开。金毛突出。不是无风起浪。要且祖令当行。如何是夺人不夺境。师云。山河大地色重新。问。如何是夺境不夺人。师云。竖起眉毛八字分。问。如何是人境俱夺。师云。吹毛剑下不容情。问。如何是人境俱不夺。师云。歌声不绝太平春。进云。料拣承蒙师指示。金锁玄关作么生透。师云。脚跟著力。进云。翡翠踏翻荷叶雨。鹭鹚飞过竹林烟。此意如何。师云。闲言语。进云。虽然旧阁闲田地。一度赢来一度新。师云。放汝三十棒。乃云。九夏安居事未闲。棒头打破是非关。就中有句谁能识。跳出青峰山外山。喝一喝下座。

光绪三十年甲辰冬

太和张李二军门宾川县官暨诸檀那护法送到鸡足山钵盂峰钵盂庵进院法语

入院以柱杖指门云。鸡足巍巍洱海山。圣凡莫作等闲观。一朝惹祸难分说。毒药醍醐系两端。坐守金栏待弥勒。钵盂击破起波澜。应机杀活休为怪。有谁开阖石门关。

伽篮殿云

布金由长者。巩固赖尊神。勿忘灵山嘱。常时护法城。圣凡无二路。赏罚示彰明。永沐神功德。威光万古名。展具。

祖师殿云

师承别传旨。拈花旧典型。刹竿曾倒却。扶起破沙瓶。展具。

大殿佛前云

稽首礼觉皇。圣德妙难量。觉迷随类解。应现水月场。僧伽归法化。檀信获祯祥。祈消三界火。大地作清凉。展具。

方丈室云

踞此座。亲担荷。棒头禅。谁放过。喝一喝云。莫学老维摩。古今成话堕。

挂板云

举起板云。横身三界外。露地白云中。击一下云。幻游亲举唱。千古振宗风。遂挂。

护法居士供法衣请上堂

拈请帖云。灵山咐嘱。有大因缘。掷地金声。分明举似。指法座云。法法不隐藏。古今露堂堂。更进这一步。明明为举扬。敛衣就座。上首白椎云。法筵龙象众。当观第一义。执拂子喝一喝云。雷电击长空。万派起云龙。祝延天子寿。开继少林宗。问。世尊灵山一会。与今日是同是别。答。正好著眼。进云。两头坐断时如何。答。死水不藏龙。进云。甚么是学人著力处。答。脚踏实地。进云。如何是转身处。答。进前一步。进云。如何是亲切处。师打云。石虎当途踞。问。如何是第一玄。师云。春光夜色鲜。问。如何是第二玄。师云。翠竹含青烟。问。如何是第三玄。答。花开笑破天。问。如何是第一要。答。子规枝上叫。问。如何是第二要。答。有句人难晓。问。如何是第三要。答。棒头开一窍。拈袈裟角召众云。金栏之外无多子。倒却门前一刹竿。下座。

上堂

喝一喝云。一喝横飞剑刃锋。西天东土莫相逢。此段风光何处觅。堂堂八面总玲珑。挥拂子顾左右。时有内翰方公祚享出问。学生特来进香。亦无所问。师云。当面不识人。进云。识人也。师云。虚空也太愁。进云。愁甚么。师云。鸡鸣即是天晓。公作礼。师云。会么。公云不会。师云。夜静无人水自流。一天云散秋江月。

解制上堂

举洞山道。众兄弟。夏末秋初。向万里无寸草处去。一老宿云。切忌万里无寸草处去。一云出门便是草。一云未出门时亦是草蔓蔓地。且道者四老汉。还有优劣也无。试辨别看。若辨别不出。听取一偈。今朝二月九。打开布袋口。浮云飞出来。那个随情走。踢倒古须弥。黧奴吞北斗。

祝圣寺圣首座请上常

问。有问有答是寻常。无问无答时如何。师云。也是寻常。进云。请师别通一线。师云。阇黎站过那边。问。二祖礼拜。达摩安心。和尚升座开堂。是同是别。师云。冬瓜换葫芦。进云。从上宗乘。还有分付处也无。师云。有。进云。分付阿谁。师云。分付你。进云。恁么则买铁得金。一场富贵。师云。未敢相许在。问。五位三玄即不问。三教一家请师宣。师云。老聃夫子念弥陀。进云。频呼小玉元无事。只要檀郎认得声。师云。认后如何。僧无语。师云。堕坑落堑。进云。请师相救。师云。老僧救他不得。僧各礼拜归位。师乃云。问在答处。答在问处。钉椿摇橹棹。问不在答处。答不在问处。拔柁使风帆。饶汝移舟谙水脉。举棹别波澜。聪明伶俐不无点点。搅长河为酥酪。变大地作黄金。神通妙用。却有些些。若论衲僧下事。总是郑州出曹门。必不得已应个时节。向诸人道。善男子。得人身难。具丈夫相难。圆顶出家难。登坛受戒难。遇真知识难。闻正法更难。须知有个不难的。山僧适来道了也。请首座为汝等再道。

重装三世如来迦叶阿难文殊普贤诸像告竣开光上堂

真如平等法性身。犹如虚空无分别。若人持尺量其数。纵经尘劫不能测。一法若有。文殊丧其智体。万法若无。普贤失其境界。去此二途。作么生说个应物现形的时节。举笔点空云。如来足有大人相。如来手有大人相。如来胸有大人相。如来眼有大人相。名自在普照云。种种妙宝而为庄严。摩尼宝光。清净莹彻。普见一切。皆无障碍。如来顶有大人相。遂搁笔云。莫将一笔轻轻点。如来顶上有圆光。

送众灵骨入海会塔以柱杖指骨罐云

头出头没。一堆白骨。奔波奔波。如何如何。使穷子知恩有地。免骷髅露湿霜摧。明净竟如皎月。寥廓似乎太虚。山僧今日为汝点出最后光明。俾髑髅露出眼睛。一个个照天照地也。

大寒送诸灵骨入塔

以杖敲露骨一下云。百骸俱溃散。一物镇长灵。百骸溃散今归土。一物常灵甚处安。仔细看。通霄路回海天宽。于此觑得透。霏霏雨雪留鸡足。点点梅花落钵盂。于此觑不透。霜天月落夜将半。谁共澄潭照影寒。



宣统元年己酉岁请藏经回山敕改钵盂庵为护国祝圣禅寺

戒期上堂因久雨复晴执柱杖指座云

今日晴。昨日阴。慧日高悬天下钦。一喝虚空皆粉碎。波澄识海老龙吟。拈香毕。敛衣就座。执如意云。迎祥创业钵盂庵。前三三与后三三。祝圣嘉名垂宇宙。天龙呵护藏经函。蒙恩更赐新衣钵。题额应知护国心。万寿戒坛崇佛教。法幢辉耀古滇南。今有比丘尼如桂等为法心切。请山僧上堂。宣扬圣意。了三学之妙义。证万德之玄渊。梵刹永振。林木向荣。即今殿宇兴隆。一句又作么生道。仙鹤山头云似锦。钵盂峰下瑞光涵。

己酉除夕小参

举北禅贤和尚夜参云。年穷岁尽。无可与诸人分岁。老僧烹一头露地白牛。炊黍米饭。煮野菜根。烧榾柮火。大家吃了。唱田家乐。何故。免得倚他门户傍他墙。刚被时人唤作郎。便下座。至夜深。维那入方丈问讯云。县里有公人来勾和尚。说和尚宰牛不纳皮角。禅遂将头上帽掷于地下。那便拾得。禅擒住。那将帽覆禅顶曰。天寒且还和尚。禅呵呵大笑。顾法昌侍者云。者公案作么生断。昌曰。潭州纸贵。一状领过。师云。北禅不解烹宰。勾贼破家。维那见义不为。过后张弓。法昌依草附木。如新妇怕阿家相似。总是簸弄老婆禅。钝置煞人。并无一个有些子衲僧的气概。山僧若作维那。北禅才举。便出众云。某某与和尚代庖。他若如何若何。便与掀倒禅床。喝散大众。免得后人向牛皮里钻倒。若作北禅。待维那云。公人来勾和尚。便云赃在那里。他若拟议。与他一掌云。来说是非者。便是是非人。若作法昌侍者。待问者公案作么生断。便云。一字入公门。九牛拖不出。岂不头正尾正。北禅宰牛分岁。山僧一一据款结案了也。且问诸人如何是露地白牛。——参。

宣统二年庚戌

元旦上堂

通身绝覆藏。随处扬家丑。佛法到新年。说甚无与有。历历甚分明。古今常不朽。山门已洞开。焚香祝圣寿。诸上座还会么。但得天晴残雪尽。自然春到百花香。

正月初三日与戒尘师开关

执杖云。契合机宜福慧伦。春风到处起祥云。打开一把无须锁。请出当年旧日人。目顾左右云。而今戒上座。可谓自益益人。三年一弹指。理证功深。顿破从前疑网。今年新春。原是去年新春。随缘应世。不动道场。妙玄无碍。如月印江。悟无内外。任意自在。大众敦请出关。同心庆祝。锁上加封一击开。尘尘转处悉如来。以杖击锁云。开。

四月戒期圆满解制

执杖云。人世谁能猛著鞭。时流多被境推迁。安居三月期终满。戒体坚贞戒相圆。今有戒弟子请法修斋。供养贤圣僧。愿冀早证菩提。令行方便。同奉母陀印。以手执杖作吹笛势云。看这无孔笛。吹个牧牛韵。结制十方来。解制十方去。去来若浮云。结解随时处。十方无上下。当天万事空。了无动静相。纵横处处通。虽然如是。即今解制一句。毕竟作么生。卓杖云。真风遍寄知音者。铁笛无腔信口吹。下座。

民国元年壬子改用阳历

戒期上堂

执杖云。祝圣寺中。搬砖弄瓦。禅讲净筵。吐出舌根。撞破牙尖纸。逢世尊涅槃。只唱波罗提木叉。是我等大师。为最后咐嘱。诸善知识。还见闻么。除了语默动静。清浊二途外。究竟作么生是。卓杖云。处处绿杨堪系马。家家有路透长安。下座。

为悉檀寺妙龄和尚起龛

天缘已毕。大事完成。一灵不昧。旋元归真。坐断三际。湛然常住。不是无相。萨迦罗身。长天一色白毫光。日落西方是故乡。东西泯灭即净土。唯心极乐请承当。以杖击棺云。起。举火。以杖作相云。本此寂光。妙应无涯。世寿六旬。回首故家。捐弃朽宅。罢恋自他。请出门外。任驾三车。执火炬云。智火煆凡身。凡身为有我。有我遂有生。无我则无那。了兹幻化质。真空即性火。煆尽人我相。端身莲中坐。云。烧。

佛诞日说戒上堂

问。指天指地弄笙簧。送语传言出法堂。侍者尚能多意气。老师应是不寻常。如何是主中宾。师云。出门伴著乞儿行。进云。如何是宾中主。师云。当堂不正座。怎付两头机。进云。如何是宾中宾。师云。龙师火帝千字文。进云。如何是主中主。师云。癞狗泥猪尝起舞。僧礼拜。云。且喜新丰曲。今朝特地闻。师云。掩耳偷铃。问。一步才行两步移。门前惊动凤凰儿。寻踪不在梧桐树。群鸟东西空绕枝。祗如雪峰云。鸟石岭相见也。望州亭相见也。僧堂前相见也。意作么生。师云。雪峰无此语。进云。都道雪峰远。谁知逗石门。师云。且喜没交涉。问。未离儿率已降皇宫。此意如何。师云。脚下好与三十棒。进云。未出母胎。度人已毕。又作么生。师云。苍天苍天。更添怨苦。进云。一气不言含有象。万灵何处谢无私。师云。钻龟打瓦。问。蜡烛满堂红。香烟笑破咙。意旨如何。师云。笑上座不解。进云。和尚甚奇特。师云。不值半文钱。僧礼拜。师乃云。悉达太子今日降诞。一手指天。一手指地。周行七步。自顾四方云。“天上天下。惟我独尊。”后来云门大师道。我当时若见。一棒打杀。贵图天下太平。引得历代祖师。天下老和尚。各出己见。互相矛盾。干戈遍地。无有了期。山僧今日承诸新戒。自远趋风。乐阐戒法。不似黄面瞿昙。跛脚阿师。倚势欺人。但以真实心。说真实语。能令一切。若僧若俗。若男若女。若贵若贱。若长若幼。顿息尘累。直超彼岸去也。良久云。止止。不须说。我法妙难思。——参。

佛诞日适佛殿阿难尊者像扑倒众新戒设斋请上堂

师垂问云。昨日阿难尊者。贪著三昧正受。不顾三界众生。被山僧一柱杖。仆在露柱上。众中还有扶得他起么。出来露个爪牙看。僧问。阿难既称罗汉。因甚立地仆倒。师云。站久成劳。进云。使学人扶起也无。师云。不是弄潮人。休入洪波里。问云。释迦掩室于摩竭。净名杜口于毗耶。还是事出偶然。还是伎俩有尽。师云。病在膏肓。良医拱手。进云。有问有答。盖是酬机。与么则是知音。不用频频举。师云。相见易得好。久住难为情。问。拈起柱杖魔胆丧。人天普利事如何。师云。目前无阇黎。此间无老僧。进云。如何是明明德。师云。自误犹自可。进云。如何是在新民。师云。误他事更多。僧各礼拜。师乃云。问如云兴。答似瓶泻。于理无益。徒增戏论。所以道。唯此一事实。余二则非真。谁知天已晓。自手执夜明。水不洗水。金不铺金。大众适来地雷复。因甚变作地泽临。汝若不会。问取倒地阿难看。

修造藏经殿库房客堂禅堂方丈梵行堂净业堂观音堂竣工元旦上堂

石钟没钟。悬挂虚空。一声霹雳。天人耳聋。正当恁么时尽十方世界。若男若女。若僧若俗。草木丛林。情与无情。悉向山僧拂子头上。证平等觉。放光动地。转根本大*轮。作无量大佛事。悉皆天雨曼陀罗华。摩诃曼陀罗华。摩诃曼殊妙音。种种天乐。不鼓自鸣。十方诸佛。同时应现。此间合掌赞言。善哉善哉。善男子。善说法要。我等诸佛悉皆随喜。蓦召大众云。且道说甚么法要。良久云。元正启祚。万物咸新。

结制上堂

僧问。选佛场开。和尚向甚么处下手。师云。新出红炉金弹子。进云。十方同聚会。个个学无为。如何是无为法。师云。打破阇黎铁面皮。僧拟议。师云。老僧无一法。何须侧耳听。问。狸奴白牯。意作么生。师云。未进门时先吃棒。问。如何是耳。师云。你不患聋。问。如何是眼。师云。你不患盲。进云。眼耳具足时如何。师作打势云。会么。问。天柱峰点头时如何。师云。三家村里火柴头。问。如何是禅。师云。老僧不打这鼓笛。进云。为什么要参。师云。为你这钝汉。进云。离了禅。参一事又作么生。师打。乃云。今日护法朱居士。问取山僧根本智。不觉口如扁担。眼似流星。虽则敲钟击鼓。问答机缘。尽是扬声止响。请问诸人毕竟如何是根本智。待汝一口吸尽西江水。即向你道。

蒋道林居士请上堂

钵盂峰顶秀。山溪古岸荒。浮沉千古语。谁与话沧桑。还有承当的么。问。如何是钵盂境。师云。云去云来山不碍。如何是境中人。师云。青山无日不舒眉。进云。人境不立时如何。师便打。乃举赵州谂和尚。一日赵王来参。侍者报云。赵王来参。和尚迎接。州云。非但赵王。即佛来也不顾。王闻不悦。及至。王问人王尊耶。法王尊耶。州云。若在人王。人王中尊。若在法王。法王中尊。王欣然叹曰。赵州古佛。今日钵盂长老。不羡王侯。不居佛位。单拈白棒。打破虚空。直指诸人。明心见性。若道有佛。劈脊便打。若道无佛。劈脊便棒。且道有什么奇特。不入惊人浪。难得称意鱼。

佛诞日解制上堂

僧问。世尊初生。天花乱坠。老和尚诞日。有何祥瑞。师云。龙象纷纷绕座来。进云。报恩一句又作么生。师便打。问。如何是离四句。师便打。问。如何是绝百非。师亦打。进云。打即任打。毕竟如何。师云。向后不得辜负老僧。乃云。打也恁么打。说也恁么说。解也是你解。缚也是你缚。个事甚分明。何须求解脱。以柱杖召众云。楖欐横担不顾人。直入千峰万峰去。

上堂

执柱杖云。心机解处妙无伦。月白风清岭上云。若识宗旨。何假外寻。语默动静。坐卧经行。穿衣吃饭。运水搬柴。庭前宝鼎。殿里迦文。相知惟报相知者。鹧鸪声里又逢春。即心是戒。三学圆融。即戒是心。一体圆成。止作持犯。事岂干情。苟能如是。华敷莲成。其或未然。错认识神。莫谓朝阳好。日出雾朦胧。今有求戒弟子某某为严律行。请法设斋。且道严律一句。又作么生。良久云。鸡声唤醒娑婆梦。戒定真香入钵盂。喝一喝。下座。

封龛

执封条云。凡所有相。皆是虚妄。若见诸相非相。即见如来。良久云。缘集成身。缘散成尘。长安路上往来人。而今撒手还家去。霁色清秋月一轮。

起龛

女比丘。冷飕飕。八十余年刹那事。急如石火赋归休。休休休。得休歇处有归舟。一灵不昧难休者。妙如水性解随流。性识真空难比拟。鸟啼花落老松揪。即今起龛作恁么道。良久云。十方无上下。一任自在游。以杖击龛云。起。

举火

执火炬云。宽福尼。一朝解脱旧陈皮。四蛇六贼霎时离。秋水连天空一色。娘生鼻眼莫栽眉。即今举火。作恁么道。西方梵贝声催急。性火光中现阿弥。掷炬云。烧。

入塔

老尼姑。髑髅分散。莫问荣枯。顿脱尘情三际梦。一片冰心净玉壶。正遍历历禅机转。理智如如皓月孤。宝所安居超世寿。灵光独耀裹清虚。

祝圣寺信女施璧端修斋设供请上堂

问。昔日龙女献珠。即成佛道。今朝信女施嚫。得何利益。答。金针织锦文。水丝绣彩凤。进云。时雨滋润。群萌咸发。法雨普滋。有何祥瑞。答。彩云浮现钵盂中。问。昔日婆子寄嚫。请赵州转藏经。赵州绕禅床一匝说。转藏经已竟。此意如何。答。远见不如近闻。进云。婆子谓适来请转全藏。如何只转得半藏。又作么生。答。多虚不如少实。进云。恁么则和尚超出赵州去也。答。面多馒头大。腹饱肚带宽。僧各礼拜归位。师乃云。明穿玉线。绣彩凤于碧落之中。暗度金针。织绵文在威音以上。花团锦簇。黼黻文章。全是化母元机。微露天孙善巧。福以是而集。寿以是而延。女以是而转男。凡以是而成圣。具足优婆夷。得个普眼舍得三昧。老僧不妨因斋庆赞一句。卓杖云。大圆镜智性清净。下座。

李提督送一水晶钵全金匾额到山请上堂

一句全提。万机普应。毫端示现。八面玲珑。可以笼罩千古。挺露当时。令一切泉声云影。作无量佛事。现广大神通。纳此钵于鸡足山祝圣寺。而此钵不小。置鸡足山祝圣寺于一钵之内。而此钵不大。所谓一为无量。无量为一。小中现大。大中现小。显示大人境界。庄严奇妙因缘。承休明于斯世。树福运于将来。体用全彰。得大自在。大众还见福兴李大护法。笔头放光。辉映山林么。今日薰风自南来。且喜殿阁倍清凉。

宝山大师设斋请上堂

慈有宝山阇黎。不远千里。运米来山饭众。兼请山僧宣扬般若。果能一心不生。凡圣情尽。则心华朗发。物物皆真。头头是道。众生念念在诸佛心中。成正等觉。诸佛时时在众生心内。转大*轮。不前不后。无欠无余。会即千金易化。不会则滴水难消。遂顾左右云。众中还有会得者么。不妨出来露个消息看。首座出问云。般若既非口宣。六百卷真诠从甚处来。师云。好事不出门。进云。又道众生念念在诸佛心中。成正等觉。师云。不干山僧事。进云。和尚分上事。作么生。师云。滴水难消。进云。谁是千金易化者。师云。首座分上事。座礼拜。师云。果然滴水难消。

师诞日合寺众执事设斋由祝请上堂

问。法王寿量广无边。普放光明耀大千。世界群生思法化。法云从此利人天。师云。两株丹桂发新香。进云。如何是普放光明。师云。一对鸳鸯夸独立。进云。如何是普蒙法化。师云。一双孤雁喜高飞。进云。共欢天意同人意。万载千秋庆此时。师云。也不晓得。问。慈云布南极。法雨洒香林。华顶峰头月。光耀古长春。此意若何。师良久。进云。威音那畔。见色闻声。未审寿量多少。师云。无物堪报得。进云。意旨如何。师云。者个作人情。进云。妙高山无极。香海彻底深。师云。非关我事。问。猿抱子归青嶂里。鸟衔花落碧岩前。法界二十年。只作境话会。还有过也无。师云有。进云。过在甚么处。师云。夹山现在。自问他去。进云。作家宗师。天人有赖。师云。多谢大众捐衣钵。问。黄菊铺金殿。慧灯耀法城。不作圣人解。亦非凡夫情。如何是五位王子。师云。却作圣解。进云。如何是洞山君臣。师云。又是凡情。进云。未审如何得是。师云。千叠云山路。僧礼退。师乃云。威音那畔。有色有声。菊铺金殿。灯耀法城。你若不作境会。不受罗笼。自然寿量无边。普放光明。云布南极。雨洒香林。不作圣凡解。亦绝凡圣情。多谢同袍捐衣钵。为我酬谢母难之辰。因思无物堪报得。只将这个作人情。大众且道这个是个甚么。猿抱子归青嶂里。鸟衔花落碧岩前。

元宵日上堂

举洞山聪和尚云。晨鸡报晓晴。粥后便天明。灯笼犹瞌睡。露柱却惺惺。惺惺直云惺惺。历历直云历历。明朝后日。切莫认奴作郎。师云。山僧则不然。眼看空有色。耳听响无声。露柱犹瞌睡。灯笼却惺惺。瞌睡的由他。惺惺的亦由他。明朝后日。莫道祝圣入草求人。

戒期上堂

登新法座。以柱杖指座云。百尺竿头坐的人。虽然得有未为真。百尺竿头进一步。十方世界现全身。卓杖云。且道百尺竿头。如何进步。喝一喝。上座。举拂子云。新法座。旧方丈。新旧何曾有二相。如来妙启毗耶离。相继至今总一样。所谓佛祖。充满十法界。而常处此菩提座。若向个中会得。方知世尊未离兜率。早降皇宫。未出母胎。度生已毕。如其拟议思量。依旧白云万里。不知三世诸佛。皆在此柱杖头上。放光动地。转大*轮。诸善知识。何必向外驰求。任你识得三藏经教。千七百则葛藤。徒增见闻。与本分上毫无交涉。且道衲僧本分事一句。作么生道。—穷子不失衣中宝。狂心顿歇即菩提。下座。

戒期为新戒燃香开示苦行上堂

道本无为。何假修证。法性如如。如何表显。只因逐妄。迷头认影。枉自流转。故世尊云。一切众生。咸有如来智慧德相。但以妄想执著。而不证得。若能一念回光。头非外得。狂心顿歇。歇即菩提。诸善知识。一真唯此事。何假外驰求。只要顿彻本来。果能透彻娘生鼻孔。穿衣吃饭。痾屎放尿。无非是祖师西来意。故丹霞见得这著子便掩耳。高沙弥悟此即拂袖。更不日中见鬼。天下老和尚瞒伊不著。诸子若能如是会得。还来从我乞甚么戒法。六祖云。心地无非自性戒。纵有施为。亦是丙丁童子求火。良久云。不因渔父引。何得入桃源。复拈柱杖。举释迦佛往昔挖千灯供佛。已成佛果。今朝诸子燃香供佛。欲求作佛。且道即今诸子燃香供佛。与世尊燃灯。是同是别。若同。诸子待何时成佛。若别。我佛明说大地众生。皆有如来智慧德相。能向这里会得。许你与三世诸佛同一鼻孔出气。如或未然。请本上座通个消息。以柱杖作○相画破云。同则总同。杜鹃开放满山红。别则总别。桃红李白各争色。每人燃香十二炷。供养诸佛诸菩萨。下座。

戒期毕上堂

惊天动地未为奇。雨雨风风又一期。诸子忏除心意净。业魔摧碎绝凭依。遮那本体无亏戒。佛事门头有设施。解处若能知落处。犹是侬家傍翠微。不见道雪峰因僧问。古涧寒泉时如何。峰云。瞪眼不见底。僧云。饮者如何。峰云。不从口入。后僧问赵州。古涧寒泉时如何。州云。苦。僧云。饮者如何。州云。死。如是二老。一得一失。祗知闭户求安。不解开门求活。虚云今日不顾危亡。直向万刃锋尖上游戏。猛火镬里乘凉。何故。不见道。男儿自有冲天志。不向他人行处行。若有人问。云上座古涧寒泉时如何。即向伊道。门外双石池边立。或问饮者如何。但云。千千万万过桥来。云上座恁么道。还有与古人伸冤者么。若有请出相见。久之无人。即云。若无。云上座今日罪过。何也。是非只为多开口。今因新戒能和。设斋求法。祈释往愆。三障消除。福慧两增。且道福慧二严一句恁么道。以杖竖起云。祝圣别无新气象。庭前供佛两株松。喝一喝。下座。

新盖大彻堂上梁

持如意云。者片吉祥地。威音那畔底。筑为大彻堂。十方同扶起。个个居其中。人人生欢喜。今朝正上梁。称赞莫能比。大包恒沙界。密卷微尘里。非方亦非圆。无头亦无尾。放出沩山牛。踏破西来意。诸上座。如何是祖师西来意。以如意指梁云。会么。会会。竟日营为。无非道场。听吾偈曰。那方大小名椽柱。这条长短是栋梁。场开选佛纵横立。儿孙代代出贤良。虽然如是。即今上梁一句作恁么道。以如意一举云。动容扬古路。不堕悄然机。云。升。

上堂

三世诸佛。唯一大事化现世间。欲令众生开示悟入如来藏性。出没隐显。若水中月。所谓欲识佛性义。当观时节因缘。山僧托迹湘水。受业鼓山。流浪江湖。承乏昆洱。大似落花流水。逢场作戏。虽然因缘相遇。宛与镜像何殊。古云。修习空花万行。建立水月道场。所以两种世间。以因缘建一切法。皆梦中佛事也。诸善知识。若向这里会得。正好向钵盂峰顶。盘结茅篷。搬砖弄瓦。岂为份外。听吾颂曰。栋梁横架虚空小。乾坤高耸柱头长。幻游不是唠叨汉。只要诸人共举扬。今有新戒弟子。设斋请法。栽培福德。且道栽培一句作么道。良久云。扑落非他物。纵横不是尘。交杖下座。

建华严道场请上堂

顶笠腰裙事未休。今朝祝圣集云流。无情说法人天喜。顽石青山暗点头。蓦拈柱杖云。那个是无情说法。如何是点头消息。时有僧出。作礼归位。师云。犹隔青山在。问。四众云臻。人天共仰。报恩一句作么生道。师便打。进云。棒头有眼。八面玲珑。师云。打著一个。问。如何是第一句。师云。有问有答。问。如何是第二句。师云。无说无闻。问。如何是第三句。师云。个个齐瞻仰。有居士问。太极未分时如何。师云。伏羲难下手。问。已分时如何。师云河图洛书。问。已未分时如何。师作打势云。击碎先天与后天。问。如何是藏身处无踪迹。师云。腾空游碧汉。如何是无踪迹处莫藏身。师云。跳出方知。进云。现前还有踪迹也无。师便打。问。如何是花落鸟啼。师云。声声血染枝。问。如何是水流风动。师云。好个消息。进云。水流花落鸟飞去。毕竟春归何处。师云。——好。——南泉剑。赵州关。山程水驿难留碍。一任虚云独往还。下座。

佛成道日上堂

鹫岭山中老释迦。明星照破眼中花。无端百万人天仰。杜撰禅和闹似麻。且道释迦老子夜睹明星一著。阿谁透得。问。世尊夜睹明星。成等正觉。为是神通妙用。为是法尔如然。师云。总不恁么。进云。和尚又作么生。师云。阶前白玉黄金色。问。二十重华藏世界。和尚即今在那一重。师云。雨打池塘上下天。乃云。德山棒。临济喝。等闲拈出倾山岳。须弥昨夜到天涯。添得虚空一只脚。下座。

上堂

问。涅槃心易晓。差别智难明。如何是差别智。师云。鸡寒上树。鸭寒下水。如何是涅槃心。师云。饥来要吃。困来要睡。进云。差别智与涅槃心。是同是别。师打云。文殊普贤呵呵笑。乃云。个事从来绝较量。今期集众为宣扬。金狮踞地连声吼。白牯狸奴没处藏。

上堂

举夹山善会禅师。参华亭船子。问。大德住何寺。会云。寺即不住。住即不似。子云。不似住个什么。会云。不是目前法。子云。甚处学得来。会云。非耳目之所到。子云。一句合头语。万劫系驴橛。又云。垂丝千尺。意在深潭。离钩三寸。子何不道。会拟开口。子一桡打会落水。才出又打。如是三次。豁然大悟。在水中点头三下。子云。竿头丝线从君弄。不犯清波意自殊。会即掩耳。师以柱杖作钓势云。众中还有如是者么。时有僧出。将衣脱却归位。师云。饶伊卸却无纤剩。未荐依然落下风。

上堂

今日晴天昨夜雨。一等沾濡遍下土。洒净戒坛得清凉。圣贤集庆龙天与。甜瓜得之彻蒂甜。苦瓜得之连根苦。大小动植诸品类。莫不各各承恩煦。天意不负此丛林。海众云合皆忭舞。古德云。自己不迷。等闲教坏人男女。且道己既不迷。为甚教坏人男女。还会么。法鼓吼同雷震急。钟声午夜动江潮。长空垂雨千山翠。倒入江流影动摇。下座。

上堂

沙弥已说戒。比丘请上堂。钟鼓交参响。大众志轩昂。皆为求妙法。个个祈指扬。若论这个事。从来绝商量。律扫是非相。禅除三际疆。拈草成为药。杀活好承当。古今明似镜。何处有覆藏。今值腾西大师请法。惟益三学精明。且道如何是三学精明处。良久云。重重帝网珠光映。法法原无向背分。莫道老僧好饶舌。惟怜鱼水太相亲。

上堂

今日上堂。昨亦上堂。谓求戒法。无事著忙。此事原来无别商量。来亦无所从来。去亦无所从去。若了知一理平等。透彻诸法空相。云散天空月朗。雨过山溪水涨。照体独立。一道真常。应真不假森罗万象。何必汝别起思惟。自有人普同供养。师顾视左右云。古德谓。大休大歇底人。若不受食。是尊贵堕。今有宽究纯净等居士。请法设斋。为祈禅净双修。即今福慧圆明。作恁么道。良久云。牧女献佛授记先。修福成佛信愿坚。了达自他佛不异。心月空明般若船。

上堂

佛说一切法。为度众生心。众生与诸佛。何处有异同。众生日用事。悉是佛神通。诸佛入三昧。众生共圆通。生佛本不别。谬随迷悟分。悟者名为佛。迷此曰众生。且道毕竟迷悟个甚么。还会么。如其不会。听取一颂。知见无见莫知立。徒增真妄两头驰。人人有个舌在口。原来女僧是尼师。不逐幻名色空转。石人看山岂是痴。了知冰雪即是水。佛生何曾隔一丝。今有居士为培净因。即今净因作恁么培。良久云。若能转物。即同如来。

岁朝寓香山寺监院请上堂

今朝正为宗亮长老七十寿辰。云集缁流。表扬向上。若论此事。真须口挂壁上。缄口结舌。无启齿处。虽然如是。亦不得默照邪通。便当了事去也。挥拂子云。山光野色映楼台。绿柳红桃间落梅。云过疏林风走马。洞空明月送春来。众中还有迎风弄月者么。问。如何是海底泥牛衔月走。师云。昆仑骑象鹭鹚牵。问。如何是铁蛇钻入金刚眼。师云。虚空打碎月孤圆。问。如何是偏中正。师云。日映池塘上下天。问。如何是正中偏。师云。一轮孤月照寒泉。问。如何是正中来。师云。高提祖印绝安排。乃举僧问演禅师。如何是临济下事。祖云。忤逆闻雷心胆战。问。如何是云门宗事。祖云。红旗闪烁阵云开。问。如何是沩仰宗事。祖云。断碑横古路。问。如何是曹洞宗事。祖云。持书不到家。问。如何是法眼宗事。祖云。夜巡不犯禁。惟我临济门庭。全机大用。向剑刃上求人。电光中垂手。倘遇俊流。不留朕迹。掀翻露布。截断葛藤。当轩宝剑。觌面呈堂。滞壳迷封。不堪种草。且如何是临济下事。振威一喝。下座。

福建鼓山与师翁莲公老人起龛法语

问讯云。稽首莲公。逍遥真空。化缘已毕。撒手知终。特来奉送。聊表寸衷。福缘幸遇。海众欣逢。弹指楼阁。极乐感通。趺坐金台。昙花葱珑。眼盖乾坤。网树成丛。耳纳三界。妙音和融。鼻孔撩天。大地金容。唇沾八德。舌覆三千。清净圆满。安乐绵延。疑怀顿解。息意忘缘。根根互用。头头皆玄。圆陀陀地。光烁烁然。南北一体。东西相连。出没隐显。纵横盘旋。自性弥陀。净土心传。虽然如是。毕竟动步一句。又恁么成全。良久云。妙湛精明独露身。泥牛入海没踪痕。云池雪冷横天宇。（师号云池）一念能生不染尘。良久云。起。

鼓山入塔

执杖云　实际源流一体。出没隐显随机。时至因缘感格。千江印月如斯。幸遇良辰。大吉大利。恭维祖翁。乘大悲愿轮。应化随机。人天普利。法席遍施于华夏。慈云弥布于南畿。住持广福宫。秉承圆通之仁慈。创建极乐寺。引导净土之始基。群众沾恩。培植菩提。植此良因。利益无涯矣。大事毕功。敛光湛寂。了了虚灵。常乐我净。同参仰慕之至。难忘记念。择地于白云峰下。石鼓山中。灵祖留下。为古寺基。名曰华严。华上涌出无缝浮图。八面锦秀。最妙第一。亥山巳向。兼干丁亥分金。四界分明。护神围绕。今朝敬奉莲公老人居此胜幢。一切时中。吉祥如意。

鼓山塔铭

稽首莲长老。郁郁涌泉中。主持石鼓南山刹。慨然焕发一枝红。飞锡槟榔鹤山顶。创辟极乐法王宫。赴阙九重纶音降。两奉龙藏护法功。永永如是不辞劳。闽海南洋记行纵。妙契密用如如意。随缘堪作道场隆。对机施法妙。信手屈词锋。继席导生毕。解脱去从容。奉供浮图里。华严香远秾。敛寂虽无语。谷响音自洪。生死阿谁说。浩气贯长虹。铭此告来者。临风听晚钟。

槟榔屿极乐寺入塔

登位拈香云。祖翁创修无缝塔。天龙拱护闼婆歌。拈起槟榔为妙供。海湛波澄赵州茶。四时松柏长青树。乌猿献果鸟衔花。今奉先师入祖位。岁岁常开优昙钵。掩圹。

南洋槟榔屿鹤山极乐寺塔铭

清轻者升。骸骨委地。建斯浮图。永作表记。鼓山主人。洞宗哲嗣。浪游四方。槟榔萍寄。住观音亭。创极乐寺。赴阙九重。颁经赐紫。绍祖踞床。逢人唾尔。不会拈钳。批面拂子。佛尚假名。何名可指。廓然无圣。谁会斯旨。问道何为。搬砖弄斧。要来便来。不劳分剖。要去便去。成佛作祖。抛下皮囊。埋藏荒坞。莫道无言。声震金鼓。生即无生。死亦如吐。铭示来者。谁绍祖武。

槟榔屿妙莲师祖塔前拈香法语

拈香云。　此一瓣香。非从天降。不假地长。次拈香云。此一瓣香。六处收不得。遍界不曾藏。再拈香云。非空非色。不短不长。爇向炉中。专申供养。法身无出没。悲愿示行藏。恭维白云堂上。因寂光师祖。涌泉发秀。极乐启祥。仙鹤山头悬慧日。六道无常悟真常。裔孙古岩。自滇池远道还乡。拖带千山泥水。历览几处炎凉。清风满袖。冷月如霜。罗太虚以作供。即法界以为觞。伏愿出那伽定。来飨来尝。佑我后人。枝叶流芳。咄。灯传古佛家声远。宗演上乘世泽长。

鸡足山天柱峰重建楞严宝塔安顶请说法

执如意云。今日省主席龙公。不忘灵山咐嘱。拥护法门。发起重修鸡足山楞严宝塔。功德圆满安顶。特请山僧祝愿。吉祥如意。浮图再造。多宝独露。大佛顶楞严王。充满乾坤。释迦现大慈威。妙转*轮。道场严净。三变净土。缁素云集何异十方分身。风鸣万窍。如来宣说楞严。鸟噪千林。宝塔铃声赞妙。古今一际。凡圣同源。体用一如。因果一法。灵山一会。俨然未散也。更看巍巍宝顶。高踞七级之颠。灿灿金光。遍照普天之下。直使有眼者见。有耳者闻。有心者知。有口者说。乃至童子嬉戏。散心念佛。以及合郡官绅士庶。男女老幼。施食施财。搬砖运土。凡于此塔。举一念。拾一钱。用一力者。皆在如来授记中。不特人天胜福而已。诸仁者还信么。良久云。佛言我不敢轻于汝等。汝等皆当作佛。

八角庵德安请上堂

举华严偈云。若人欲了知。三世一切佛。应观法界性。一切惟心造。祗如一心不乱。即是如来住世。一念散乱。即是诸佛涅槃。更有离心意识参。绝凡圣路学。如此会得。亦无如来住世。亦无诸佛涅槃。以杖作钓势云。有超群出格者么。直钓金鳞翻巨浪。岂容蛙步辗泥沙。

广福寺解制法语

举柱杖云。只者一物。解结同时。复卓一卓云。且道解得这个么。若向这里缁素分明。不劳寸步。坐致太平。其或未然。且听山僧葛藤露布。乃是九旬圆满。三月期完。横飞宝剑。竖亚眉锋。建大法幢。辉天鉴地。喝一喝云。金刚王宝剑。踞地狮子。探竿影草。俱在这里。复喝一喝云。惟有一喝不作喝用。千钧之弩。岂为鼷鼠而发机。众中还有不顾性命者么。问。结制事如何。师云。无绳自缚。进云。解制后如何。师云。一刀两断。进云。有结不解时如何。师打云。不是冤家不聚头。问。寒暑到时如何回避。师云。松风泉石好歌音。问。如何是无寒暑处。师打云。不快漆桶。问。如何是解制底句。师云。殿阁疏钟。进云。恁么则金鳞透网去也。师云。痴人犹戽夜塘水。乃云。禅和子。解牧牛。一笛横吹得自由。草鞋踏破青山月。万里无云秋夜秋。

岁朝寓极乐寺监院意通慈恩福慧等请上堂法语

僧问。如何是进门的句。师云。跨船舷三十棒。问。如何是门外句。师云。处处杨花逐雨飞。问。如何是门里底句。师云。脚跟未动寻知己。乃云。元旦风和。春来花发。问答分明。选佛上首。下座。

佛诞上堂

轮王雨露恩光普。泉石山林乐太平。今日泥牛狮子吼。普天匝地睹明星。卓杖云。且道泥牛狮子作么生相见。有僧一喝。师云。勘破了也。问。报恩一句。作么生道。师云。一条辣棒。进云。即今□。师云。打折驴腰。僧一喝。师便打。问。如何是照。师云。晴空瑞气新。问。如何是用。师云。独步耀乾坤。问。如何是照用同时。师云。峰头挂白云。问。如何是照用不同时。师云。春秋令自行。乃云。问处分明。答处不知。抛钩掷钓。顾鉴相依。头头显露。物物提持。秤锤有准。星点无疑。共转*轮。凡圣咸宜。

大悲禅院监院寂明请上堂

举临济云。沿流不止问如何。真照无边说似他。离相离名人不禀。吹毛用了急须磨。试问众中有识得吹毛剑者么。僧问。如何是函盖乾坤句。师云。昨夜金乌穿市过。问。如何是截断众流句。师云。今朝一剑倚长天。问。如何是随波逐浪句。师云。芦花飞去蝶空旋。复举圆通颂云。圆通不开生药铺。单单只卖死猫头。不知那个无私算。吃著通身冷汗流。山僧即不然。幻游开的生药铺。单单不挂死猫头。有人问著无情棒。打得通身血溅流。

龙华寺监院圆通请上堂

长空掣电。大地生光。这个不涉万缘。撑天柱地。更有横拈倒弄。皆成文章。如来禅。祖师禅。飞花逐浪。向上事。向下事。捏目苍黄。惟有衲僧没事干。绿水清波把钓竿。以杖作钓势云。众中还有透网金鳞么。僧出问。莲花未出水时如何。师云。香洁洁。问。已出水时如何。师云。红滴滴。问。出与未出时如何。师云。白云片片水潺潺。乃云。柱杖子衲僧头。当机一棒。花落水流。掷柱杖下座。

灵山寺上堂

夏日已临。炎暑逼人。诸仁者。遍体汗淋淋。忽然风雨齐来。通身转变冷冰冰。且道汗淋淋时是。冷冰冰时是。要道两者皆是。儱侗禅和。若道两俱不是。开眼死汉。若其不然。何不体会。风云雷雨。震动虚空。且道虚空能为风云雷雨震动否。虚空尚且如是。妙心何能与时迁移。既不迁移。且道妙心落在何处。若然会得。一滴墨水。两处龙飞。

民国九年庚申滇帅唐继尧请住昆明碧鸡山华亭峰华亭寺

九月十九进院（是时空中满布彩云众赞希有）至山门以柱杖指门云

彩云满布碧鸡山。秋日华亭秀色间。楼阁门开弹指事。昆明湖上万人看。

弥勒殿云

踏尽溪山到此中。十方谁识主人翁。打开布袋缘何事。四相皆空一笑融。展拜。

韦驮殿云

隆魔宝杵显悲心。护法三洲愿力深。欲悉将军尽面目。眉横八彩目横参。展拜。

伽蓝殿云

秋枫红叶晓霜严。赫赫神光好护禅。清净伽蓝凭愿力。祛尘时佛紫龙髯。展拜。

大殿云

柱杖蹼跳显雄风。椽瓦萧疏四壁通。黄面瞿昙非著相。灰形魔怪尽潜踪。道场水月空留影。佛事荆林隔晚钟。大道无私容瓦砾。不除秋草听鸣蛩。举起如意云。昆明湖底月玲珑。金马嘶风矫似龙。更有碧鸡啼到晓。万灵供护法王宫。展具九拜。

众护法设斋请上堂至法座前以杖指法座云

巍巍法王座。济济护*轮。不辞熏沐意。未献野人芹。遂升座。拈香云。此一瓣香。起日月之光华。夺山川之秀丽。爇向炉中。专申供养。......用酬得戒法乳之恩。敛衣就座。上首白椎云。法筵龙象众。当观第一义。执佛子喝一喝云。未得十年长面壁。爱向山中伴泉石。石琴泉韵和松涛。闲到岩前拾松实。远望滇池碧万顷。高卧华亭秀峰顶。波光浴日翠云浮。青天任我娱老景。不管佛也祖也。一任呼牛呼马。明月有痕穿屋瓦。雪霰无心满床洒。受用一堂风冷清。敢云千古意分明。闲名流入人间去。多谢诸公护法情。诸仁者既到者里。还知此中意味么。若也知得。便可高挂钵囊。与山僧同行同坐同饮同食。耕云钓月。共唱无生曲。自然时和世泰。雨顺风调。其或想变随情。浮沉逐物。山僧有拙偈相赠。泉石谁同老衲盟。多劳龙象远来诚。不是山僧难共住。最难任处是忘情。即今斋主为因进院之庆。请法饭僧。为植福延龄。且道庆赞一句作恁么道。良久云。法法不隐藏。今古露堂堂。任把钓竿垂钓饵。漏网吞舟自远扬。上首臼椎云。谛观法王法。法王法如是。交杖下座。

民国九年于昆明圆通寺建水陆道场

上堂

以杖指座云。五云瑞景映城头。叠翠拖红掩画楼。金马碧鸡悼忠节。昆明湖上月如钩。喝一喝。升座。拈香云。今日为联帅唐公及诸大檀那作法王之金汤。悯众生之苦恼。尤念六道群灵。古今战士。水火毒横。种种殇亡幽魂等类。‘特颁训令。’遵依梁皇仪轨。诚建冥阳水陆普度大斋九昼夜。备种种庄严。设种种妙供。供养三宝。云集缁流。转诵三藏秘典真诠。仁慈斋戒。济贫赦狱。断屠放生。凭兹众善。以利苍生。伏愿干戈永息。征马解鞍。四海清宁。工商乐业。士庶祯祥。虚云奉请‘率请’禅德僧侣。克尽真诚。登斯法座。举扬宗乘。诸佛奥旨。且道诸佛奥旨如何举扬。作圈相云。若人欲了知。三世一切佛。应观法界性。一切唯心造。只如一心不生。即是诸佛住世。一念忘照。即是诸佛涅槃。直向离心意识参。绝凡圣路学。如斯会得。有甚诸佛住世涅槃。能契合。则圣凡幽显。动植飞潜。咸仗良因。均沾妙利。共享升平。当此之时。功圆果满。事遍理周。直下无私一句恁么道。卓杖云。化扬汤网山川外。同庆尧天雨露中。

上堂（云栖寺）

负债酬劳。业缘未毕。鸡山偿罢。又入云栖。以杖作○相云。这个还有许多般事么。喝一喝云。逢场作戏似云流。水月随缘尚未休。一念动经无量劫。普贤行愿善财酬。本师恩德尤难报。祖席传承不断流。草木有知怀雨露。丘陵泉石结良俦。悬杖云。者个是无情说法。如何是结良俦底消息。还有见闻者么。有即请出相见。久之乃云。若无。请柱杖子报告。卓杖云。三月桃花红似火。杜鹃啼血不相干。

上堂

举香严老人云。我有一机。瞬目视伊。若人不会。别唤沙弥。云上座亦有一颂。颂云。柱杖横身合时节。佛魔蓦头棒出血。若问祖师西来意。万里无人一条铁。顾左右云。不是龙门鲤。徒劳遭点额。今有善信请法。即今作恁么道。良久云。　扬眉瞬目。鼓腹讴歌。杖头会说。不要啰苏。

上堂

明明百草头。明明祖师意。于他未尝同。于我未尝异。若祗这便是。当头触忌讳。若只这不是。甚处能藏避。所以道无是无非。不即不离。三世诸佛。同宣此义。敢问诸人。且道毕竟是甚么义。良久云。向下文长。付在来日。即今为护法事作恁么道。来日来日。秘密秘密。下座。

上堂

几经兴废没山坡。沧海桑田变幻多。名与残碑相契合。依旧云栖供佛陀。众兄弟。本寺今名云栖。与旧名云栖。是同是别。天布彩云。地涌青莲。又有何奇特。良久云。华亭峰下懒行游。开尽芙蓉已暮秋。眼底滇池五百里。几人收尽豁双眸。——参。

按九月十九日。‘合省官绅送进院。空中满现彩云五色。后华亭寺改名云栖。因修寺挖出古碑。亦名云栖。’

诞日众居士请上堂

问。昨夜西山雨倾盆。今朝古柏又重新。且道甚么人境界。师云。老僧有口不会说法。进云。阳春白雪古难酬。请和尚亲唱一曲。师云。无耳解知音。进云。恁么则西峰云秀。昆湖生光。师云。也不消得。乃云。木马驰驱旧战场。铁牛耕地苦忙忙。分明寄与知音者。万古西山日影长。喝一喝下座。

诞日德明西堂请上堂

升座举百丈侍马祖行次。见一群野鸭子。祖问是什么。丈云。野鸭子。祖曰。何处去也。丈云。飞过去也。祖扭丈鼻。负痛失声。祖曰。又道飞过去也。丈乃大悟。回堂痛哭。同寮友问曰。想父母耶。曰无。曰为什么哭。曰你问和尚去。友问祖曰。海侍者从和尚游山。回寮大哭。不知何意。祖曰。你问他自知道悟也。丈听得欣然大笑。友曰。你才大哭。因何又笑。丈曰。适才大哭。如今又笑。三日后。百丈再参次。祖目顾绳床角拂子。丈曰。即此用。离此用。祖曰。你向后开两片皮。将何为人。丈取拂子竖起。祖曰。即此用。离此用。丈即挂拂子于旧处。祖震威一喝。百丈三日耳聋。所谓百丈得大机。后黄檗闻举。不觉吐舌。故得大用。痛打临济。棒下安心。立玄要。分宾主。显照用。析料拣。深入堂奥。千古不移。众中有能翻此案者么。出来与柱杖相见。时膺西堂才出。师便喝。膺亦喝。师即打。膺又喝。师云。我也喝。你也喝。毕竟意作么生。膺作礼。师云。灵龟曳尾。拖泥带水。问。如何是指天指地的消息。师云。心粗胆大口多疏。进云。父母未生时指个什么。师便打。问。生死即不问。向上事如何。师云。一条柱杖搅天长。进曰。今日□。师云。齁声未断日头红。进云。恁么。则天下太平去也。师打云。莫道无事好。乃云。临济棒下无生忍。百丈临机不见师。若问今朝端的意。山前石象解生儿。

起七

戒期堂中修静七。笑坏诸方老古锥。不合如来威仪法。金刚脑后痛下锥。香板摘出虚空髓。蒲团压倒优波离。守戒不许执持犯。似听孤猿月下啼。以香板点地云。起。

解七

结七惟究心地法。悟明心地便解七。结解从来无同异。古今悟迷岂有歧。凡圣一条路。生佛本同侪。竹篾无所事。心空及第归。以竹篾一举云。解。

上堂

若论第一义。有口也难宣。未出方丈室。早已错在前。即今登上座。也只得将错就错。暂假柱杖子通个方便。且道如何是方便。以杖画○相云。揭谛揭谛。娑婆诃。此事从来漏泄多。庭前柏树千古秀。台山蓦直老婆婆。作法辛勤无别事。夜为诸子洗忏摩。休戈共庆尧天日。四海同唱太平歌。今因新戒请法。祈净三业。且道三业作么净。良久云。莫把是非来问我。浮生穿凿不相干。交柱杖下座。

师诞日上堂（云栖寺）

问。白龙洞里金波涌。华亭峰顶紫云腾。为瑞为祥即不问。仰申庆祝事如何。师云。外扬家丑。进云。只如四众临筵。侧耳雷音。未审向上宗乘。作么指示。师云。破粪箕。秃扫帚。进云。古径无人跨脚来。招提下跨又如何。师云。缩却头。伸出手。进云。与么。则碧鸡一枝重拈出。声光即是育王城。师云。落露孤鹜。秋水长天。问。昔日僧问赵州和尚春秋几何。州云。苏州有。意作么生。师云。滇南也有。进云。昔日赵州。今日和尚。师云。驴腮对马嘴。问。秋风绽黄菊。秋水绝点瑕。彩云空中现。宝掌寿无涯。师登宝座。说甚法要。师云。舌在口里。进云。恁么则谈玄口不开。师云。闷煞阇黎。进云。今日忽闻狮子吼。阶前顽石亦点头。师云。卖宝遇著瞎波斯。问。三星拱照。五福临筵。如何是福。师云。坐的坐。立的立。进云。如何是禄。师云。钵盂朝天。柱杖壁立。进云。如何是寿。师云。山僧今年八十七。逢人切莫说八九。僧各礼拜。师乃云。缩却头。伸出手。无端特地扬家丑。行年刚到八十七。逢人莫唤作八九。任他苏州有。滇池有。是破粪箕。秃扫帚。说甚三星临筵。五家宗旨。果能湖海不污。自然金波浩渺。如何侧耳雷音。未免驴腮马嘴。诸昆仲知不知。孤鹜落霞。长天秋水。

上堂（云栖寺）

举洛浦久为临济侍者。一日辞去。济以柱杖画一画云。过得这个许去。浦一喝便行。济升座曰。临济门下有个赤鳃鲤鱼。摇头摆尾向南方去也。不知向谁家虀瓮里腌杀。浦游历罢。直往夹山顶上卓庵经年。一日。夹山修书。令僧持往。浦接书便坐却。再展手索。僧无对。浦便打曰。归去举似和尚。僧回举似山。山曰。者僧若开书。三日内必来。若不开书。斯人救不得也。浦果三日后至夹山。不礼拜。乃当面叉手而立。山曰。鸡栖凤巢。非其同类。出去。浦曰。自远趋风。请师一接。山曰。目前无阇黎。此间无老僧。浦便喝。山曰。住住。且莫草草匆匆。云月是同。溪山各异。截断天下人舌头。即不无阇黎。争教无舌人解语。浦伫思。山便打。师乃顾视左右云。此是洛浦呵佛骂祖。气吞诸方。牵挽不回底手段。怎奈落在临济符谶中。向夹山虀瓮里腌杀。即今众中还有如洛浦者么。时有僧才出。师云。腌杀了也。僧一喝归位。师卓柱杖云。但愿春风齐著力。一时吹入我门来。

示众。　古人开堂接众。单为自己脚跟下有段大事因缘。终日行持。不知乘谁力用。每每说禅说道。臆见亲疏。争强辩论。难以具陈。自后勿论久参初学。不得坐在无事甲里。宜当求师抉择。勘验功夫得力不得力。相应不相应。时时检点。刻刻提撕。如或不知下落。弗许擅弄机锋。徒逞舌辩。倘有曾得个事者。更要问汝如何是机先句。如何是当机句。如何是末后句。此三转语。是衲僧底巴鼻。众中有出格超群者。进方丈通个消息。

护法王达才梁宽净居士请上堂

执柱杖云。人天路上福为先。供佛斋僧结胜缘。不昧灵根求佛智。殷勤请法望宣传。此法从来未曾失。不须向外别寻觅。常在六门放光明。鉴地辉天无穷极。诸仁者识不识。饱子馒头原是面。朝朝鸡向五更啼。今有护法居士王远才梁宽净来山。请法设斋。供养三宝。为祈植福延龄。且道因斋庆赞一句。作恁么道。良久云。寒岩回暖信。花笑不萌枝。交杖下座。

上堂

新戒弟子请上堂。执杖云。一法若有。毗卢堕在凡夫。万法若无。普贤失其境界。出有无之外。一条通天大路。须菩提解之为空。优波离持之为戒。阿阇世王获之证无根信。勇施菩萨悟之入无生忍。涅槃会上。广额屠儿。放下屠刀。道是千佛一数。善来菩萨子。依样画葫芦。即不无画成。后如何行履。牵犁拽耙气冲天。露爪张牙得人怕。呵呵。是甚么语话。振威一喝。下座。

除夕吃茶

吃茶便吃茶。辞年分岁莫说他。花生到口香扑鼻。糊饼壳上有芝麻。若作佛法商量。大众无分。全是老僧。不作佛法商量。老僧无分。全是大众。毕竟如何。——一声爆竹。几点梅花

解夏自恣普说

南泉曾说。捉得沩山水牯牛。山村上下任遨游。自从认得曹溪路。寒暑穿梭听自由。诸仁者。自从安居结夏。九旬禁足。光阴似箭。日月如梭。转瞬即过。衲子磨炼身心。刻苦意志。三业清净。六和知敬。遗教经云。譬如牧牛之人。执杖视之。不令纵逸。犯人苗稼。南泉所谓学人牧得一头水牯牛。随分纳些些。但吾等初机之士。心猿意马。最难调伏。安居期内。三业失检。六和失敬。举心动念。无非是罪者。或亦有之。因迷己逐物。不自见过。又或明知故昧。言行不顾。心外驰求。不得自由自在之分。自恣仰凭大众。互相恣谏。勿べ悔改。纵宣己罪。恣僧举过。内彰无私隐。外显无瑕疪。互相砥砺。补助精修。以张我佛圣制。培植良才。成就法门大器。心游觉道。触处皆通。即今解夏一句作么生。良久云。一结一解寻常事。万水千山自去来。——得个甚么。

佛诞日居士丁宽妙李宽修张宽正蔡宽来等请师浴佛上堂

指天指地。为谁出气。九龙吐水。怎么回避。今朝落在幻游手里。恰似个泥塑木雕底。召大众云。会么。众出作礼。师云。将者说大话底小释迦。丢在东洋海底洗净。然后同泥牛石虎。跳上须弥。掉转头来。方与诸人通个消息。乃挥拂子云。□地一声狮子吼。十方世界尽归依。更有一个归不得。倒骑铁马上须弥。

解制上堂

金刚圈。栗棘蓬。拈来觌面喜相逢。不识云门干屎橛。徒劳掉棒打虚空。大众。诸方尽说结制有益。谁知画地为牢。山僧今日平实商量。只要诸人共知。切莫冷灰里坐却白云。直须大海中摇头摆尾。何故。□。堂堂无背向。步步振家声。且道今日解制有何消息。僧问。结制解制。是同是别。师云。鸡鸣时节五更钟。问。如何是有句。师云。八面起清风。问。如何是无句。师云。金乌海底红。进云。有句无句。如藤倚树。此时如何。师笑云。碧波处结莲蓬。问。学人今日不问话。和尚作么生。师云。老僧不答话。汝又作么生。进云。瞒某甲不得。师云。瞒过不少。问。以幻修幻时如何。师云。袈裟一片黑。进云。以幻灭幻时如何。师云。尽夜有明珠。进云。诸幻尽灭。又作么生。师打云。一条红线手中牵。问。如何是金刚圈。师云。跳不出。问。如何是栗棘蓬。师云。吞不入。进云。恁么则难以决断。师云。怪老僧不得。乃云。扬眉瞬目。鼓腹嘻嘻。杖头得意随方去。一曲阳春和者稀。

槟榔屿极乐寺盂兰盆会众请上堂

卓柱杖云。一钵和罗饭。供养佛法僧。延生消灾难。冥福获天生。今日众姓修此法会。且道这一铺功德。从甚么处得来。大众知么。树大也须从地起。山高怎奈有天何。虽然如是。只如天地未分以前一著。落在甚么处。良久云。切忌道著。珍重。下座。

为宝三和尚荼毗举火

卓杖云。　三界由想有。百年成梦游。忽尔风吹劫火炽。翻然大海灭浮沤。宝上座。赋归休。透脱六处。撇开两头。云山有路平如砥。月殿无人冷似秋。以炬作○相云。烧。

解制上堂

德山棒。临济喝。时到秋来桐叶落。今朝月令更不同。杨歧驴子三只脚。此四句内有一句。能纵能夺。能杀能活。若能检点分明。劳东说西说。西堂出问。娥眉女子须拖地。焦尾大虫脚指天。此是何人分上事。师云。用不堂便喝。师云。用不著。堂又喝。师云。用不著。堂作女人拜。师云。用不著。堂作礼归位。师乃云。言见谛。句句超宗。无情说法。柱杖成龙。其或未然。长文短颂。卓柱杖下座。

岁朝上堂

问。如何是新年佛法。师云。爆竹连声响。如何是旧年佛法。师云。□地起春雷。问。腊梅开谢事如何。师云。还我核子来。僧无语。师传打。乃云。春风浩荡海天长。情与无情共举扬。独有梅花先泄漏。横枝疏影暗浮香。——闻么。

徐宽禧居士请上堂

个事无形色更强。有何佛法可商量。庭前柏子连天翠。谂老拈来话柄长。僧问。猛虎出洞时如何。师云。狮子当轩。进云。见虎不伤时如何。师云。还我性命来。僧一喝。师便打。问。如何是大力白牛。师云。凡圣同耕。进云。收来时如何。师云。穿著鼻孔。进云。放去时如何。师云。水草具足。乃云。衲子聚满堂。春光一线长。白云飞古洞。别是一家乡。

董雨苍居士请上堂

雨后晴空山色秀。紫霞终日倚长天。不是寻常新气象。当机历历古今玄。问。如何是夺人不夺境。师云。山寺日高僧未起。问。如何是夺境不夺人。师云。堂前衲子笑盈眸。问。如何是人境两俱夺。师云。子夜不知归何处。问。如何是人境俱不夺。师云。晓来又上白云楼。乃举香林曾受营中二将军供养。既久。未言一句佛法。一日问曰。和尚三十年来不言一字。教我如何得入。林云。二位将军吃底是什么肉。曰。猪肉。曰。何不吃人肉。曰。人肉吃不得。曰。人肉何似猪肉。二将军于此有省。者段公案。千古不磨。山僧受董檀越供养。未食猪肉。先食人肉。倘有个不甘底出来问。猪肉即是。人肉即是。则向他道。猪肉人肉。舌头无骨。食著滋味。千足万足。

张拙仙居士请上堂

庭前老柏叶重新。古殿涵元意更深。照得前峰添个事。山河明暗两相亲。且道是山门景致。是后人标榜。僧问。如何是金刚王宝剑。师云。动著血淋淋。问。如何是踞地狮子。师云。一吼万山倾。问。如何是探竿影草。师竖柱杖云。会么。问。如何是一喝不作一喝用。师便打。乃云。歌罢一场声外曲。落花流水味无生。

为杭州弥陀寺智慧法师起灵罐

以杖指罐云。者个没巴鼻。权名舍利罐。大摄尽虚空。小入微尘内。出没隐显中。荡荡观自在。去来任自由。随缘无挂碍。诸上座。是甚么。咦。切忌拟议与思量。请出化城归宝所。

入塔

以如意作○相云。与师别将四十年。难忘金旻一指禅。吴越风光欣赏遍。海门曾忆了楞严。如是幻游如是佛。如是莲台不夜天。这个无缝光明藏。大千沙界总周圆。恭维智慧老法师。律净严身。行愿功满。宏法事毕。幻缘境迁。回首故乡。皓月孤悬。感众仰慕。歌颂难宣。特于无影响山中。择片无阴阳地。建斯无缝宝塔。妙峰起秀。庚山甲向。四界分明。护神围绕。今朝时吉日良。请师居此胜幢。吉祥如意。不涉春秋。人天奉献。即今入塔作怎么道。捧灵罐送位云。舍利送入光明幢。万古光明无尽藏。喝一喝退出。

民国十七年戊辰冬

海军部长兼闽主席杨树庄前主席方声涛暨耆德护法请住福州鼓山涌泉寺进院法语

入院

以柱杖指三门云门门洞达。路路通行。钟灵毓秀。源远流清。霹雳一声振石鼓。白云弥布乳泉鸣。

弥勒殿云

天上无弥勒。地下无弥勒。蓦直路相逢。大家讳不得。礼拜。

韦驮殿云

威灵赫赫拥山门。历经尘劫奉世尊。普眼照破魔罗窟。宝杵摧邪辅正人。回光瞻礼大雄觉。空花法界无喜嗔。菩萨悲愿难酬达。僧伽蒙益永安宁。礼拜。

伽蓝殿云

四时丰盈全赖汝。一法不周半累吾。但得锅中常有米。何须满地尽销金。礼拜。

祖师殿云

六耳不同谋。证龟却成鳖。法本法无法。无法法亦法。今说无法时。法法作么说。顾左右云。一场露泄。礼拜。

大殿云

若见诸相非相。即见如来。山河大地。万象森罗。尽皆是相。作么生说个非相底道理。时难只得同香火。莫听傍人说是非。礼拜。

入方丈室云

新和尚。旧法座。新旧何曾有两个。五十余年穷子归。舍父逃逝谁解错。一支圣箭射九重。薰臭鼓山成话堕。喝起狂澜水逆流。白云峰顶虚空破。

上堂

到法座前立住。举请启云。　官随印转。将逐符行。恭对人天。分明剖露。付与上首宣毕。即指法座云。一著高一著。一步阔一步。人人自有通霄路。遂升座。拈香毕。敛衣就座。上首白椎云。法筵龙象众。当观第一义。乃云。云上座昔年曾离此山去。千手大悲拦不住。今朝又向此山来。优昙花向半天开。一来一去。历历分明。今日昔年。头头合辙。所以道只解旧时人。不解旧时行履处。正当恁么时。不涉来去一句。作恁么道。屴崱峰顶深夜坐。天风吹送海潮来。下座。

上堂

至理无言。绝妙绝玄。向上一窍。千圣不传。诸大德。且道为什么不传。欲识个中意。北斗面南看。是以释尊掩室于摩羯。净名杜口于毗耶。空生唱无说之说。释梵无听而听。今有护法张宽因。祈求金刚光明宝戒。请法饭僧。若论此事。三世诸佛既不说。口挂壁头。山僧于此岂敢饶舌。虽然如是。实际理地。不受一尘。而建化门庭。不舍一法。所谓默时说。说时默。大施门中无壅塞。即今为法说个什么。佛法宝藏。不用思量。物物头头。毗卢放光。雄鸡半夜鸣何事。枯木花开劫外香。

除夕

僧问。年穷岁尽, 如何。答。梅花遍地开。进云。恁么则大地回春去也。答。明日向汝道。僧礼退。乃云。今夜正当除夕。山僧如何分析。懒烹露地白牛。免见倚他墙壁。虽然时节相迁。那事从无变易。蓦召大众。众回顾云。各请归堂。明晨祝圣。

元旦上堂

拈香祝圣毕。喝一喝云。即此时节。便是去年今日底消息。前年今日也不出这个消息。后年今日也不越这个消息。乃至年年今日亦未离这个消息。且道这个是什么消息。僧出问。如何是这个消息。师云。可惜许。僧拟议。师便打。问。如何是宾中宾。师云。奴见婢殷勤。问。如何是宾中主。师云。农夫自歌舞。问。如何是主中宾。师云。春和万物新。问。如何是主中主。师云。当轩涂毒鼓。进云。宾主相见时如何。师云。不是钟子期。伯牙终不抚。问。如何是新年头佛法。师云。满城锣鼓闹喧喧。如何是旧年底佛法。师云。腊梅先送一枝春。进云。学人还有分也无。师打云。不许夜行。投明须到。乃云。一气不言含有象。万灵何处谢无私。

上堂

刘佛智居士割爱为尼。以衣具袍布施。请上堂。师升座。拈香毕。执杖云。梦破自然开正眼。逍遥林下学无为。圆顶香沾甘露水。半肩云染福田衣。师拈袈裟角示众云。大众见么。此衣不从鸡足峰前传来。亦非大庾岭授得。本为善心织就。慧力裁成。明明结角罗纹。密密针锋不露。展之包罗万象。作大福田。百千万亿人天咸为瞻仰。收之则须弥倒卓。日月潜辉。九十六种外道罔测其名。若向这里担荷得去。如龙遇水。普润群生。堪绍佛祖之慧命。永作人天之眼目。虽然如是。即今佛智尼请法。为祈福慧齐增。且举五祖演和尚公案。僧问。如何是诸佛出世处。祖云。东山水上行。圆悟和尚云。我则不然。若有人问。如何是诸佛出世处。便向他道。薰风自南来。殿阁生微凉。据此一人平坦处险峻。一人险峻处平坦。虽然二俱作家。若在鼓山又不然。忽有人问。如何是诸佛出世处。未免与他劈面便掌。不惟令者僧当下知归。亦且诸佛出世有处。大众且道鼓山这么举扬。与二老是同是别。良久云。一把柳丝收不得。和烟搭在玉栏杆。交杖下座。

民国十九年庚午春鼓山戒期传授戒法丹墀两铁树一为闽王手植一为圣国师手植迄今千余年物也树高寻丈忽著花大如盆瓣如凤尾众赞为希有

监院宗镜居士欧阳英庄原毫罗世方等请上堂法语

拈香祝圣毕。上首白椎云。法筵龙象众。当观第一义。师挥拂子云。屴崱巍巍石鼓山。灵源湛湛白云间。通霄有路朝梵刹。石门无锁罢开关。听经龙受高僧训。喝水逆流去复还。千年铁树欣然笑。发放灵花现瑞昙。僧问。屴崱峰顶即不问。铁树花开事若何。师云。杖头悬日月。进云。如何是诸佛导师。师云午夜睹明星。进云。虚空界尽。凡圣路绝。更求指示。师便打。进云。一棒彻底请师征。师云。如何是彻底处。僧喝。师云。再喝看。僧作礼。师云。速退三千里问。窟中狮子如何翻身。师云。野干不会。进云。哮吼一声天地彻。师云。也跳不出。僧便喝。师打。问。离四句。绝百非。向何处参究。师云。这里不许念篇章。良久又云。不许你念我念。——千年铁树始开花。玉瓣金盘映晚霞。为问法筵龙象众。国师今日又还家。白椎云。谛观法王法。法王法如是。交杖下座。

新戒观本请上堂

以杖指法座云。唤作法座则触。不唤作法座则背。毕竟唤作甚么。狮子窟中狮子吼。象王行处象王威。若是脚跟点地汉。何妨信步即登临。升座拈香祝圣毕。执柱杖云。虚空昨夜笑无休。无蒂花开铁树头。不是目前春富贵。报君莫向外追求。世尊拈出饮光笑。笑破根尘火里沤。火里沤。千百妙义一时酬。无作功勋无劣优。大冶精金飞片雪。究竟无起亦无收。所以尽大地是个戒堂。遍尘刹是个期会。何曾有结有解。但于静动照顾眉毛。无令散失。从此一去。观山玩水。也是在期场。迎宾待客也是在期场。应事接物也是在期场。乃至静闹闲忙也是在期场。但只要你诸人时时提携。默默返照。直到钻木出火。自然握土成金。若到这个田地。方得自由自在。不负十方聚会。海众咸臻。长连床上装模作样。受尽辛苦。必定求个甚么。手执夜明符。几个本天晓。今有新戒观本。宏誓为祈妙戒。了证三空。即今妙戒作恁么。良久云。龙门无俗客。凤阁有朝臣。交杖下座。

民国二十二年癸酉在鼓山新筑放生园落成对群生说法

上堂

执杖云。放生园事今落成。慰汝群生好栖身。善信崇佛兴慈济。三坛施处智悲融。了知法界平等觉。贪嗔痴爱性圆明。念异十恶从心起。心忘罪灭万法空。以柱杖作圆相云。如是会得。不坏假名。羽介鳞毛。十二类生。苦乐三途。在处无碍。四圣六凡。何有阶级。当下忘怀。福罪虚融。一念廓然。三际顿断。千差万别。无非圆通。所以二十二祖摩拏那尊者偈曰。心随万境转。转处实能幽。随流认得性。无喜亦无忧。虽然如是。且道这个无忧喜的。作恁么剖判。良久云。尘尘极乐。念念弥陀。

为广东心兰师封龛

执封条打○相云。恭维圆寂比丘心兰大师封龛之辰。即今封龛作恁么道。行来粤海与闽山。芒鞋踏破得心安。要知个中藏身处。佛祖难将正眼观。

起龛以杖指龛云。耆衲心兰大师细听。广东恁么来。罗浮山月任徘徊。闽海恁么去。石鼓雷轰云归去。灵源洞里莫暂停。无生路路有休处。铁笛一声归去来。雪花飘落冷如梅。虽然如是。且道无生路在什么处。以杖指云。蓦直去。

为慈舟法师封关

执封条云。拈一放一。未曾深说。离一宽一。关主辨晰。辨得主中主。关中别有天。今有护法深信个事。恭逢弥陀如来圣诞。请慈老法师掩关。仗此功勋。回向四恩三有。同出苦轮。兵革消除。民安物阜。现前大众增福延寿。永获祯祥。封关作恁么道。良久云。百千万亿佛。都向此中来。待得三年后。莲花处处开。以杖指云。封。

解制

升座卓杖震威一喝云。五七不是三十五。六六还成三十六。若能掀翻窠臼禅。方才不与佛祖伍。昔日洞山解制。则道夏末秋初。兄弟们东去西去。直向万里无寸草处去。只如万里无寸草。作么生去。有僧举似石霜。霜云。有人下语否。僧云无。霜云。何不道出门便是草。僧回举似洞山。山云。浏阳乃有古佛耶。今日解制。也须依样画葫芦。只如万里无寸草。诸人作么生去。试请勘看。如若会得。不须上去下来。辛苦多日。其或未然。依旧烦他柱杖子道去也。万里无寸草。夜半看天晓。何处不伤生。虚空入尘小。二俱都不摄。兼带玄猷了。应时解制又作么生。久云。一元回复新开泰。万汇森然见本真。交杖下座。

除夕

岩石积经霜迸裂。庭梅叠压雪凋残。人生百岁终何用。此道谁能著眼看。若有个念兹在兹者。出来道看。久之无人。乃云。今年除岁也恁么。旧年除岁也恁么。明年除岁也恁么。直饶你除到眼光落地。四大分张。也只是恁么。老僧数十年来参之究之。研之穷之。犹是恁么。大众又作么生。此事要实悟实行实证实践始得到者里。如果柱杖子□跳出来道。今夜是什么时节。说者些牵牵蔓蔓话。不见道有物先天地。无形本寂寥。能为万象主。不逐四时凋。蓦喝一喝云。也是牵蔓说话。毕竟直截一句如何道。召大众云。各各归堂吃茶去。侍者执下柱杖子。

苏州萧振南居士请上堂

僧问。昨日商君来报道。满耳秋声一夜闻。师云。莫乱传。进云。有眼不见。有耳不闻。师云。却是盲聋汉。进云。瞒学人一点不得。师云。又道不见不闻。进云。谁人知此意。令我忆南泉。师云。果然乱传。问。玉蕊金丝承露盘。彩鸾飞入五云端。华藏世界人人具。楼阁全开事何如。师云。且立门外。进云。今日萧居士预修请法。未审得何利益。师云。雅韵出一时。进云。恁么则苍松翠柏年年秀。喝水灵源日日流。师云。非关你事。问。堂前桂树。满院清香。未审意旨如何。师云。触著阇黎鼻孔。进云。学人无鼻孔。师云。清香何处闻。进云。大家皆知。师云。以何为验。僧展两手。师云。那里学这虚头来。进云。只许学人知。不许学人会。又作么生。师云。三十棒自领出去。进云。痛彻骨髓。师便打。问。屴崱峰悬毒鼓。未审谁人挝得。师云。山僧不打。进云。为甚今日上堂。师云。子且还我萝卜钱。然后老僧还子青菜价。进云。因甚么不打。师云。罕遇知音。进云。满堂尽是仙陀客。何必临风唱鹧鸪。师云。水浅无鱼。徒劳下钓。僧各礼拜归位。师乃云。木樨花正发。山谷谒晦翁。鼻孔撩天处。杲日正当空。雅韵出一时。千载传真风。遂举富郑公初秋闻雷偈云。默坐公堂虚隐几。心源不动湛如水。一声霹雳顶门开。始识从前自家底。又秦国夫人计氏看经有省偈云。尽日看经文。犹如旧识人。莫言频有碍。一举一回新。师云。没量大人。踏著自家影子。未免肝胆向人。虽然如是。总是这边事。如何是那边事。鸳鸯绣出从君看。未许金针度与人。

圆戒上堂

佛子受佛戒。即入诸佛位。位同大觉已。即是真佛子。瞿昙老汉恁么说话。面皮厚多少。沙弥十戒。比丘二百五十支。菩萨三聚十重四十八轻。乃卓柱杖云。被山僧一卓粉碎了也。说甚止恶防非。开遮持犯。白四羯磨。全体戒定慧。这里见得彻。把得住。便是澄潭月影。静夜钟声。随叩击以无亏。触波澜而不散。于通宵路上。也许上座随分走些。若是鼓山泼天门户。未许上座攀仰在。不见道石门壁立青霄。飞鸢莫度云汉。

监院善钦宝月请上堂

举保寿会下监院问。如何是佛法大意。寿云。汝向后儿孙满天下去在。如是三年为监院。每每问道。寿尝示云。汝向后儿孙满天下去在。日久心中未明。亦不改志。一夜遇寿巡夜。乃挽住云。今日若不为某甲说。即打和尚去在。寿云。汝知者般事便休。院主于言下大悟。前保寿退居。请院主住持。保寿才登座。拈香毕。三圣即推出一僧。便打。圣云。与么为人。非但瞎著者僧眼。瞎著镇州一城人眼在。寿便归方丈。师乃竖佛云。今日山僧亦为诸人拈椎竖佛。且道瞎著多少人眼。喝一喝下座。

诞日解制上堂

师打○相云。大众见么。正是未离兜率。已降皇宫。未出母胎。度生已毕。卓柱仗云。于此会得。何劳解结。倘或未然。山僧打开布袋去也。复云啰哩啰啰哩。僧问。和尚未生时如何。师云。天高地厚。进云。生后如何。师云。遍界光辉。问。如何是句到意不到。师云。箫管楼台声细细。问。如何是意到句不到。师云。游蜂空醉五湖春。问。如何是句意一齐到。师云。西湖桃李春三月。看破枝头别有香。乃云。常年一个主人公。刻刻提撕莫放空。等闲摸著眉毛角。元来鼻孔也相逢。

马金墀居士请上堂

僧问。如何是过去的佛。师默然。问。如何是现在底佛。师竖拂云。会么。问。如何是未来佛。师云。莫妄想。问。赵州到二庵主处。问有么有么。二庵主一般竖掌。为什么肯一不肯一。师云。多嘴阿师。僧作礼。师便打。乃举临济示学人云。沿流不止问如何。真照无边说似他。离相离名人不禀。吹毛用了急须磨。挥拂子顾大众云。会么。又喝一喝云。吹毛剑下无知己。惹得山僧特地呈。下座。

起七

七期昼夜忙。踏破威音王。东西无辨处。南北岂商量。举香板云。会得同受用。齐登选佛场。以香板卓地云。起。

结制上堂

师云。一击忘所知。更不假修持。动容扬古路。不堕悄然机。敢问众中有不堕悄然机者么。首座出问。和尚未出方丈。早已漏逗。复来升座。更有什么指示。师云。堂前鼓冬冬。进云。恁么寻声逐响去也。师云。有耳不许通消息。进云。还有向上事也无。师云。觌面谁不见。进云。恁么则不堕在不疑之地。师云。祗为人前多个事。进云。这事且置。祝愿一句作恁么道。师云。聋人侧耳听座作礼云。大众证盟。师打云。一曲还他贺太平。乃举石巩藏禅师。曾为四品将军。膂力过人。尝以弋猎为事。一日逐群鹿。过马祖庵前。问祖见鹿否。祖曰。汝是何人。曰。猎者。祖曰。汝解射否。曰。解射。祖曰。一箭射几个。曰。一箭一个。祖曰。汝不解射。猎者曰。你解射否。祖曰。解。曰。你一箭射多少。祖曰。我一箭射一群。曰。彼此是生命。何用射他一群。祖曰。汝既知此。何不自射。曰。若教某自射。则无下手处。祖曰。这汉历劫无明烦恼。一时顿息。遂投祖出家。更名惠藏。后来出家。常驾一张弓。两枝箭。凡见学人。便云看箭。师云。石巩习气未除。山僧随例起倒。以拂子作张弓势云。看箭。西堂维那一齐下喝。师云。一箭落双雕。

隆明隆和请上堂

昨夜文殊起佛见法见。被山僧贬向二铁围山。所供是实。何故。不向佛求。不向法求。不向僧求。应当如是。挥拂子云。见么。喝一喝云。闻么。万籁有声闻不得。寒岩无耳却知音。僧问。如何是内不放出。师云。春前不用花枝巧。进云。外不放入时如何。师云。雨后随他色色新。僧拟议。师打云。蟠桃已熟三千岁。跛鳖难逢劫外春。问。脚跟未稳时如何。师云。是谁起倒。僧退后。师打云。汝脚跟在什么处。僧无语。师又打。乃云。盘山道向上一路。千圣不传。慈明道向上一路。千圣不然。山僧道向上一路。无舌能宣。且道是同是别。喝一喝下座。

小参

僧问。虎未出林时如何。师作吼声。进云。狮子出洞又作么生。师云。性命也不顾。僧无语。师便打。问。如何是未问底句。师云。速道速道。问。如何是已问底句。师云。声震如雷。进云。学人不问。作么生道。师云。毒气深厚。僧拟议。师便打。问。如何是剃头人。师云。出家俗汉。进云。未剃头时如何。师云。在家道人。进云。百尺竿头作么进步。师震威一喝。乃云。年年五月五。家家悬艾虎。搭著嘴唇皮。毒气连珠吐。大家还知吐不尽底么。时有鸡鸣一声。师云。羽毛异类解当机。助我佳音一曲奇。直下翻身超现量。翀霄还是凤凰儿。

茶次

师问参头。灵云见桃花悟道。为什么玄沙不肯他。进云。玄沙具眼。师云。具个什么眼。进云。瞎。师打云。为汝点开。僧云。枯木倚寒岩。婆子为甚烧庵。师云。死汉。进云。学人则不然。师云。你作么生。进云。冷饭不充明君膳。师云。重修庵室又如何。进云。王登宝殿。野老讴歌。师云。婆子与老僧是同是别。僧掩耳。师唤侍者。分明记取。

民国廿三年由福州鼓山到粤

八月初二日阖郡官绅士庶送入曹溪是日适祖师诞日进香夹道缁素万人

初到曹溪门

以柱杖点云。南柯一梦到曹溪。天涯穷子今来归。今日有无权且置。呼为明镜尚成非。黄梅夜半传衣钵。堂堂千古放光辉。入室儿孙谁继武。灯灯相续显灵威。

至宝林门

以柱杖指云。明明曹溪路。宝林门洞开。十方禅和子。悠悠任去来。达此逍遥境。清虚绝尘埃。法界匪中边。一门众妙赅。

弥勒殿云

大腹便便笑呵呵。大千沙界雨芬陀。不离布袋乾坤大。三会龙华补佛陀。展拜。

韦驮殿云

三洲感应现童真。降魔伏丑具威神。咦。灵山咐嘱犹留耳。赫赫将军护法身。展拜。

五祖殿云

东土传承。一花五叶。北秀南能。枝枝叶叶。展拜。

六祖殿

拈香云。年年二八八二日。现出空中飞鸟迹。虽然遍界不曾藏。离娄窥测不能及。毕竟如何委悉呵。烧香云。今日分明指示。

憨山大师座前

拈香云。海内无敌手。鼓山是对头。一回思忆著。令人恨不休。为甚么不休。召大众云。两个泥牛斗入海。一度拈香一度愁。再上香云。今德清。古德清。今古相逢换了形。法运兴衰听时节。入林入草不曾停。展拜。

大殿

拈香云。娑婆教主。义阐无生。甚深妙法。谁佛谁生。展拜。

入方丈云

入先德之堂。登先祖之座。横按镆邪。全提正令。此是历代祖师宏法利生之处。今日不肖到来。又作么生。弹指三下云。弹指圆成八万门。一超直入如来地。展拜。

法堂

以柱杖指法座云。巍巍宝座。祖祖相传。头头无碍。法法皆玄。当阳头出。挤攀回绝。铁眼铜睛。仰之不及。山僧到来。有甚奇特。欲穷千里目。更上一层楼。以柱杖一指云。升。升座拈香云。此一瓣香。不从天降。岂属地生。爇向炉中。专申供养。本师释迦牟尼佛。及一切诸佛诸大菩萨。西天东土历代祖师。本寺开山智药尊者。六祖大师。中兴继位诸老和尚。伏愿佛日增辉。*轮常转。......敛衣就座上首白椎云。法筵龙象众。当观第一义。执杖云。大事分明无一法。因缘未了又多端。憨山去后来今我。古刹重兴赖众缘。本寺是从智药尊者开山。谶后一百七十年。有大圣人来此说法度人。成圣者数多如林。故名宝林。至我六祖来开化至今千数百年。度生无数。虽其中不无兴替。至明代憨山祖师重兴。挽回纲宗。今又越三百余年。继起乏人。久成荒废。此次山僧在鼓山。三梦六祖唤来。复承宰官居士发起重修。派人到鼓山简请。事不获已。勉应其诚。今日虽临此座。自惭德薄慧浅。理事生疏。全仗大众护持。洒甘露于枯枝。布慈云于火宅。共维祖庭。即今勉力维持。作恁么生。向东西合掌云。袈裟角下四天王。下座。

南华寺凿放生池工竣上堂

参禅一著。如开池相似。山门之内。一泓大池。渊深宏阔。含藏群象。灵泉涌其中。鱼龙游其内。山光云影。日月星辰。靡不于中显现。其水入于田。则溉润禾苗。流于海。则兴波作浪。恁奈岁月绵延。堤防不密。被淤泥沙砾之填塞。积如平芜。泉源涸竭。荆棘丛生。既无渊深之德。又乏辉映之功。自昔至今。无有下手者。如是山僧辟草莱。诛荆棘。运沙泥。固堤岸。旷日持久。施工不辍。不觉一时灵泉迸涌。荡漾依然。功夫到这里。推门落臼。然光不透脱。古谓之真常流注。所以道法性真常离心念。二乘如此亦能得。但只是化城止息。若向这里加功运行。迸却池岸。掀翻池底。向没下手处。猛与一锄。尽管十方世界。乾坤大地。情与无情。尽向渠侬手中乞命去也。如驴觑井。不入众数。如摩尼宝珠。普应众色。如乐见药树。病见即愈。功夫到这里。谓之真参。然也是化城止息。正与么时。众中忽有个汉出来问。如何是宝所。山僧不觉呵呵大笑。且道笑个什么。笑南华今日与人说道理禅。

上堂

升座。拈香祝圣毕。上首乎白椎云。法筵龙象众。当观第一义。挥拂子云。昨夜三更时分。擎天柱神与主地神菩萨。将乾坤右旋一转。惊起南海波斯七金山树神。□跳上光音天。金轮王飞行四天下。弗婆提天雨珠轮。拘耶尼天雨金轮。郁单越天雨摩尼。阎浮提天雨七宝。风不鸣条。雨不破块。稻麦菽粟。自然生熟。弥勒菩萨从兜率内院下生人间。俾人人不参而悟。不修而证。或证须陀洹。斯陀含。阿那含。阿罗汉。辟支佛果。或证十住。十行。十回向。十地。等觉。妙觉。乃至草木昆虫。含灵蠢动。悉获无生法忍。山僧拂子。在冷地上不觉失声一笑。且道笑个什么。万象欣随斗柄转。百年难遇岁朝春。白椎云。谛观法王法。法王法如是。交杖下座。

曲江商会同人请于大鉴寺说法上堂

四众普集。凡圣交参。向上风规。当阳披露。拈一机而众机顿赴。曹溪路上。不妨立脚。举一派而万派齐收。南华门下。正好安身。金龙不守深潭。丹凤岂择桐枝。放旷随缘。逢场作戏。固是衲僧本分事。只如南斗流光于曹溪。波斯进宝于瑶池。百凡顺适。贸易如意。又作么生话会。买铁得金。满场富贵。

除夕举古云

去年贫未是贫。大雄山上起白云。今年贫始是贫。殿堂剩下破沙盆。拈著东来失却西。惟有这个旧主人。去年富未是富。添得一条娘生裤。山中有个陈樵子。不知春秋多少数。遂竖拂子云。贫富贵贱。俭素奢华。都不出这里。香岩真净二大老。总在去年今年里跌交。未见输赢。只如曹溪年穷岁尽。除夕一句。毕竟如何吩咐。大尽三十日。小尽二十九。那许闲工夫。说甚无与有。

张子廉赵镜涵王治平李执中居士等请上堂

执杖云。今朝七月十五。目连神通救母。幸得诸佛欢欣。救拔冥中罪苦。且道即今冥阳两利事。如何举扬。以杖画○相云。水陆同真际。含灵何欠余。法施无彼此。妙理绝亲疏。天堂地狱息。心皎月圆孤。了兹平等性。凡圣本无殊。今有三宝弟子赵宽镜张宽廉等。为祈消灾息劫。植福延龄。超荐幽冥。往生净土。请山僧登座。举扬向上。且道即今超荐息灾。作恁么道。良久云。一钵和罗饭。普供佛法僧。延福消灾难。莲池上品生。震声一喝。下座。

上堂

僧问。如人上树。口衔树枝。手不攀枝。脚不踏树。有人来问。如何答话。师云。悬崖有个玉麒麟。进云。未审是树上语。树下语。师云。踏破孤峰月更明。僧一喝。师打云。不知春色早。犹待雪花飞。有居士问。二龙争珠。谁是得者。师云。山僧脚下两重泥。士无语。师打云。鹬蚌相持。渔人得利。乃云。今辰三岔众居士。敦请山僧举向上宗乘。无奈住持事繁。且举一则现成公案。不负当人之请。昔王常侍参临济问曰。众僧看经否。济云。不看经。还参禅否。济云。不参禅。既不看经。又不参禅。作个甚么。济云。总教伊成佛作祖去。侍曰。金屑虽贵。落眼成翳。济云。将谓汝是个俗汉。师著云。相随来也。敢问大众。山僧这一转语。是常侍相随临济。是临济相随常侍。喝一喝。下座。

曾宽璧区宽渭罗惟善刘惟琦众戒子请上堂

挥拂子云。佛子受佛戒。即入诸佛位。瞿昙老子恁么说话。面皮厚多少。沙弥十支。比丘二百五十支。菩萨三聚。十重四十八轻。乃卓杖云。被山僧一卓粉碎了也。说甚么止恶防非。开遮持犯。白四羯摩。全体戒定慧。这里见得澈。能把住。便是澄潭月影。静夜钟声。随叩击以无亏。触波澜而不散。入曹溪路上。也许诸人随分走些。若是宝林门户。未许攀仰在。不见道本来无一物。何处惹尘埃。即今如何是心戒。□。若会得。不妨将一句道来。其或未然。山僧自道去也。良久云。相识满天下。知心能几人。喝一喝。下座。

方养秋居士请上堂

万法归一。昨日事毕。一归何处。今朝长至。倘有透得关者。出来通个消息。僧问。万法即不问。如何是冬至底事。师云。春光一线长。进云。未审佛法长多少。师打云。根深万事足。乃云。明头来。明头打。暗头来。暗头打。四面八方旋风打。虚空来连架打。此是先圣为人痛快处。若信得及。不劳山僧棒如雨点。喝似雷轰。若作道理会。即辜负己灵。若不作道理会。又颟顸佛性。倘有汉子出来道。打也恁么。毕竟意旨如何。但向他道。来年更有新条在。恼乱春光卒未休。

诞日吴宽乘居士等请上堂

卓杖云。人人有个无量寿。长共虚空不老春。无量劫来至今日。无增无减一般新。卓杖云。大众。无量寿佛来也。普为诸人授记云。我不敢轻慢汝等。汝等将来作佛。寿命无尽。智慧无尽。福德无尽。乃至一切神通妙用。悉皆无尽。与佛齐等。无欠无余。正当恁么时。冥合本妙。作恁么生道。一念无生。全体显现。一念既生。森罗万象。今有三宝弟子吴宽乘。设斋供佛。广结良缘。为祈消灾免难。福寿高增。即今因斋庆赞一句作恁么道。良久云。无尽藏同无量寿。当来弥勒会龙华。

沙弥尼宽广请上堂

这个法王座。龙天常拥护。继佛续心灯。宏法是家务。象峰巍巍高插天。众峰环供一峰前。雪归岩穴泉归壑。翠竹黄花尽说禅。信具堂前提祖印。万派千流入海圆。今有沙弥尼宽广请法设供。为植福延龄。即今因斋庆赞一句作恁么道。良久云。龙女献珠成佛果。观音应现女儿身。交杖下座。

唐允恭连声海等居士送藏经请上堂

升座。拈香祝圣毕次拈香云。名通四海。德重八荒。拈来供养。启请大藏。唐居士允恭。连居士声海。陈居士培根。江居士嘉禄。何居士宽智。及四众人等。伏愿同登华藏玄门。共入毗卢性海。敛衣就座。僧问。藏经圆满即不问。世尊未开口时。经在甚么处。师云。葛藤遍地。进云。恁么祇园得现在底。如何是未来底。师打云。这个是现在底未来底。僧无语。师又打。问。如何是有句。师云。诸佛难开口。问。如何是无句。师云。燕子语喃喃。问。如何亦有亦无句。师云。日照寒潭万古清。进云。有无俱不立时如何。师云。月到三更分外明。问。如何是五蕴皆空。师云。有眼不见色。问。如何无智亦无得。师云。蚊子咬铁锤。问。一大藏经未审本命元辰在那一字。师云。当机不见旧时人。乃举古有一婆子。令人送供。请赵州为转藏经。州受施毕。下禅床绕一匝云。语婆子为转藏经竟。其人回举似婆子云。请彼转全藏。如何祗转半藏。州云。在老婆子分上只得半藏。师云。这婆子将沙博金。赵州随波逐浪。检点将来。果然只得半藏。即今南华一藏周完。且道如何是转底消息。若云有藏可修。有经可转。定堕拔舌泥犁。若云无藏可修。无经可转。亦堕拔舌泥犁。如何得透脱去。喝一喝。纂成一部零星藏。犹恨当年老蠹鱼。

佛诞日丁宽宝许宽柱居士请结制上堂

拈香祝圣毕云。高悬日月。剑挂眉锋。截断众流。当炉不避。理无曲断。车无横推。折栴檀片片皆香。饮醍醐涓涓甘露。须知向上提持。还他脚跟点地。召大众云。有脚跟点地者么。僧问。大地为炉。须弥为香。庆祝当今。阿谁酬价。师云。超然独步谢明君。进云。即今请师接待。有何指示。师云。一棒一条痕。问。如何是西来意。师云。撑天古柏枝枝秀。进云。恁么这万里寒梅增意气。千峰翠竹绕云龙。师云。风流入面能生巧。进云。是处池中皆有月。谁家灶里更无烟。师云。闲言语。问。如何是死句。师云。青峰不解翻觔斗。进云。如何是活句。师云。觉后空空有大千。进云。不死不活时如何。师打云。向这里扬眉吐气去。问。世尊拈花意旨如何。师云。万象丛中一点红。进云。迦叶微笑又作么生。师云。年月日时俱是好。僧无语。师打云。无端撞著太岁头。乃云。铜头铁额。呵佛骂祖。棒下了无生。问答起今古。

元宵

今朝又是上元节。彻底穷源为君说。见佛不在麻三斤。何须更说干屎橛。佛身充满于法界。也是老婆心痛切。不昧本来是具足。一任东扯与西拽。眉毛绾向额中。自然与众各别。

佛成道日众居士请上堂

子夜踰城到雪山。藤萝青嶂白云间。芦芽穿透金刚眼。顶上容巢任鸟还。果满三祇成正觉。一生补处道心安。祗因错认明星现。四十余年把钓竿。僧问。夜睹明星即不问。如何是诸佛印。师云。杖头一句垂方便。问。如何是道人心。师云。汤火无虞泛碧流。进云。佛祖一口吞尽。还有众生可度么。师云。疑则别参。进云。学人到此。染污不得。师打云。顶戴奉行。问。佛祖未生时还有向上事无。师云。有。进云。若道有则触。若道无则背。请和尚判断。师云。顶门一具黄金骨。造次凡流岂可明。问。如何是内。师云。人贫志短。问。如何是外。师云。马瘦毛长。进云。内外中间俱不著时。和尚在何处安身立命。师云。棒头有眼明如日。教人到处得逢渠。乃云。急著眼。快先登。雪到红炉一点清。个里若无仙子客。临机棒下岂容情。

许国柱居士为超荐父母请上堂

升座拈香毕。执杖云。江汉春来风浪恶。骊珠击断苍龙角。优昙花老夜摧残。苦痛苍天空寂寞。梅开殿角。鸦噪庭前。觌露哲人面目。炉烟结篆。灯烛辉煌。全彰居士徽猷。于此荐得。便知秉钧老居士八十四年。生本不生。即今还驾无何有之乡。死亦不死。其或未然。山僧拨转云头别通一路去也。卓柱杖云。卓开地府天堂路。上品莲花朵朵开。水鸟树林演妙法。神栖安养紫金台。今有许国柱居士。来山礼祖。孝诚报亲。请法设斋。供养三宝。祈求追荐祖先考秉钧大人。先妣胡太夫人。超生极乐。且道即今超荐一句作恁么生道。良久云。一点灵光通万象。普天遍地现全身。震声一喝下座。

新戒比丘尼宽慧等请上堂

执柱杖云。昨由云门到南华。带水拖泥路未赊。岚气迷蒙翳慧日。四山黯黯被云遮。目净空中无幻化。百城烟水旧生涯。断臂坠腰折足范。不辞远道驾三车。今日斋主为利冥阳。特请举扬个事。卓杖云。灵光独耀。迥脱根尘。体露真常。不拘文字。心性无染。本自圆成。但离妄缘。即如如佛。妄缘非实。一切惟心。心境若空。一切妄缘从何而有。其迷妄也。妄见有生。妄见有死。于生死中。起诸恶业。造诸罪障。其离妄也。生如沤起。死如幻灭。于本无生死中。罪福俱幻。只在当人直下了当。触处无非净土。

何慧容居士请上堂

挥拂子云。即此用。离此用。通身是口横身动。四句中。百非外。扯破虚空作被盖。不说心。不说性。鱼龙得水成性命。不求佛。不求祖。抱个石头叫冤苦。不著圣。不著凡。大都缁素绝颟顸。幸得今朝本上座。当场与汝结同参。僧问。如何是第一诀。师云。柱杖臂头楔。问。如何是第二诀。师云。八面无休歇。问。如何是第三诀。师云。一雷轰轰烈。进云。学人则不然。师云。汝又如何。进云。诀诀诀。百草头边俱漏泄。师便打。问。铁马绕须弥。和尚作么生踏蹬。师云。一步到长安。问。如何是诸佛戒。师云。峰头闲云一扫开。问。如何是诸佛定。师云。明月清风常自在。问。如何是诸佛慧。师云。春色满园关不住。问。如何是诸佛性命。师云。一枝红杏出墙来。乃举高峰云。若论此事。如万丈深潭。下一个石头相似。先要知他四维羁碍所绊处。毫无挂念。然后加力一声。掀天揭地。如斯用功。七日若不明白这段大事因缘。可来截取老僧头去。大众还有会得高峰意么。会得请单刀直入。会不得。满地葛藤。参。

居士布宽静等请上堂

执杖云。幻游一个山野。从来是个担板汉。数十年来未曾与人说个禅字。今日狭路相逢。未免出乖弄丑。论到佛法。本无一法可说。近来佛法不是无法。实是佛法太多。经云。但有言说。都无实义。又云四十九年未曾说出一字。诸仁者莫因老僧说无法。就在无法上计较。若著在无处钉橛。无法即早成有法也。今劝诸仁者。守个本分。不要妄生枝节。近见许多一向只弄虚头。向古人言语上穿凿。学拈颂。学问答。或在人前棒喝。竖指擎拳。从西过东。从东过西。推倒禅床。拂袖便行。转身作女人拜。打个觔斗出去等等。在古人是循机三昧。如今成了恶套。是吃前人干屎橛。所以幻游对诸怪状。作一切不理会。没有许多闲力气也。大众要会佛法么。老僧今将诸佛祖所有的佛法。尽情说与诸人听好么。昨夜幻游在禅床上。听得时辰钟——的嗒——的嗒——的走。阿。这个法音宣流大了。他说过去不可得。现在不可得。未来不可得。三世诸佛说法。都在里许。你们试听的嗒——的嗒。——下座。

上堂

今朝三月十五。众集鸣钟擂鼓。启请说戒上堂。宗律一如波水。万法本自圆明。切忌分歧彼此。若执向外驰求。面南欲看北斗。喝一喝云。古云。昨日夜叉心。今朝菩萨面。菩萨与夜叉。不隔一条线。诸子今即得戒。已田衣覆体。究竟是僧耶俗耶。大须仔细。直须掀翻。坐断两头。中亦莫立。听吾颂云。昨是白衣身。今成释子面。缁素一齐抛。凡圣都不见。诚能如是。上报四恩。下济三有。如或不然。只名名字比丘去也。且道如何是名字比丘。伤兹末运。狮虫乱法。诚可嗟叹。身披袈裟。不守佛戒。是非人我如山。嫉妒颠狂犹昔。无明贡高。贪嗔我慢。本愿为僧图谋解脱。未能悔过。罪恶重加。大众莫谓云上座不惜口业。说得利害。切须珍重始得。

监院佛辉请上堂

师卓杖顾视大众云。有么。众默然。师复云。众中若有仙陀客。免得文殊下一椎。下座。时监院自悟。随进方丈谢云。和尚今日说法。甚是深密。师云。汝得什么道理。院云。公不负学道之心。师云。有何长处。进云。但愿成佛。师高声唤侍者云。快领者僧去。山僧怕的是佛。

沙弥尼宏度请上堂

执杖云。昔佛姨母大爱道。求佛出家。佛制女人不准出家。阿难再三恳请。佛说八敬法。令阿难传达姨母。姨母遵受。佛许开戒。遂减正法五百年。虽然。非阿难不知世尊密意。非世尊无以度脱女人。自始以来。诸女辈于佛出家悟道证果。不可胜计。法华会上。诸尼受记。奋迅比丘尼。善财参叩总持。灌溪服膺于末山。大慧之印可妙总。妙湛圆明。岂分男女。只在一念回光。始信与佛无异。尔诸尼众。得受净戒。虽未即到无垢成佛。亦幸解脱女形之累。得参三宝之尊。亦是火里生莲。不易得也。从今已往。宜各发出世心。修出世行。迥超物外。毋染尘缘。以智慧明鉴自心。以禅定安乐自心。以精进坚固自心。以忍辱涤荡自心。以持戒清净自心。以布施解脱自心。自他兼利。两足圆成。作苦海之慈航。为法门之柱石。名真佛子。真报佛恩。现前诸尼。宜共勉励。

上堂

今是三月二十一。斋主请法祈福利。升座拈拂说无言。生平伎俩弄穷极。第一义门问如何。未出方丈已说毕。夜半乌鸡上须弥。撞倒帝释灵霄殿。举起拂子云。云上座一生是个呆子。木石无异。今虽与众法语。不过粥饭因缘而已。不是究竟。亦非实事。诸仁者得省要。不与山河大地交涉。处处发明。其道真常。能可究竟。何以。若向文殊门悟入者。一切土地瓦砾助汝发机。若向观音门悟入者。一切音响虾蟆蚯蚓助汝发机。若向普贤门悟入者。不动一步。遍历十方。以此三门助汝深入。会么。良久云。觅火和烟得。担泉带月归。拂子拂一拂。下座。

张质齐居士请上堂

举香严在百丈问一答十。机锋迅捷。丈迁化后。到沩山。山曰。 闻你在百丈问一答十。是否。曰是。山曰。父母未生前试道一个看。严不能对。归寮将平昔所学。翻阅一上。竟无可答。亲到方丈请益。山曰。若为汝说破。已后骂我去在。严更转急。发愿入山密行。一日芟除次。抛瓦砾击竹作声。豁然大悟。偈曰。一击忘所知。更不假修持。动容扬古路。不堕悄然机。处处无踪迹。声色外威仪。诸方达道者。咸言上上机。沩山闻谓仰山曰。香严会去也。仰曰。待某甲勘过始得。仰问香严。闻汝有悟道颂。试举看。严举前颂。仰曰。此是闲时构得。严又举一偈云。去年贫未是贫。今年贫始是贫。去年贫。尚有立锥之地。今年贫。锥亦无。仰曰。如来禅许你会。祖师禅未会在。严又一偈曰。吾有一机。瞬目视伊。若人不会。别唤沙弥。仰曰。且喜师弟会祖师禅也。后住南阳尝示众云。若论此事。如人在千尺悬崖。口衔树枝。手无所攀。脚无所踏。忽有人问西来意。不对则违所问。若对又丧身失命。正恁么时。作么生。时有虎头上座云。树上即不问。未上树请和尚道。严呵呵大笑。师云。这是香严二十年打成一片底消息。居士若荐得。即与香严同一鼻孔。其或未然。如来禅。祖师禅。正是虚空钉橛。捏目生花。

沙弥尼清霭沛弘请上堂

曹溪渊深。阒寂无门。象峰顶上。攀跻无路。浅水钓鱼龙。平田寻虎豹。劳而无功。一场笑具。袈裟不得拖地。钵盂不用安柄。冬瓜茄子萝卜头。度波檀波那□□优婆利尊者来也。自从舞得三台后。拍拍原来总是歌。

为佛山仁寿寺如意宝塔开光

执如意云。如来塔庙。遍满人间。诸佛法身。量周沙界。兹者庄严仁寿禅寺。如意宝塔。大功圆满开光。称扬般若。万德洪名。旋绕三匝。加持密印。仰谢百灵。祝愿塔身与烁迦罗心而并固。共舜若多性而常存。即今檀信功成。福垂千古。庆赞作恁么道。良久云。高超碧玉虹千尺。仰视祥光万佛来。

众居士请上堂

卓柱杖云。东君昨夜通消息。报道今宵月正圆。喝一喝云。年年是好月。日日是好时。大众还会悉么。时西堂掷出磬椎。师云。任凭沧海变。终不为君通。乃举云门到江州。有陈操尚书才见便问。三乘教典即不问。如何是衲僧行脚事。门云。曾问几人来。操曰。即今问和尚。门曰。即今且置。如何是教意。操曰。口欲谈而辞丧。为对有言。心欲缘而虑忘。门曰。口欲谈而辞丧。为对有言。心欲缘而虑忘。为对妄想。除此之外。毕竟作么生是教意。尚书无语。门云。汝岂不见经中道。治世语言。资生事业等。皆与实相不相违背。何故今日钝滞如此。尚书于是作礼谢云。某甲罪过。师挥拂子云。昔日陈子亲到宾阳鸡山扣击。遭老僧几回毒手。素知他闺阁中物。不肯放下。虚度多少光阴。今日为伊点破。以拂击禅床云没奈何打破戽斗。

黄衡秋居士请上堂

云门顾鉴笑嘻嘻。拟议遭他劈面批。不识有谁亲会得。与渠把臂入林归。还有会得这个么。问。红尘滚滚如何得脱。师云。无须锁子两头捏。进云。恁么则摸索不定。师打云。与汝穿却鼻孔。乃云。人人本具。个个不无。守株待兔子。指月话葫芦。若能当下翻觔斗。何须向外觅亲疏。

民国三十一年重庆南岸狮子山慈云寺启建护国息灾大悲法会道场

开经日上堂法语

以杖指法座云。祗这宝华王座。三世诸佛。历代祖师。天下老和尚靡不从此豁开人天之正眼。荡扫魔外之邪宗。即今老衲上来。却作么生即得。震声一喝云。狮子窟中狮子吼。象王行处象王威。登座拈香。敛衣就座维那白椎毕。师执柱杖云。

观音妙智力。能救世间苦。三灾八难除。苍生咸觉悟。国泰民安乐。雨顺风调护。菩萨降吉祥。除苦洒甘露。今日政府元尊合国官绅启建全国护国息灾大悲法会道场四十九日。令山僧率领全体僧伽。讽诵诸品尊经。加持广大圆满无碍大悲心大陀罗尼。称扬嘉号。祈观音之慈济。祷普贤之宏愿。转国运于兴隆。使民安物阜。劫难消除。冤敌灭踪。此界他方。均成乐土。化身随应。演诸妙法。阵亡将士。死难同胞。闻法超升。即泥犁苦趣。饿鬼道中。或放大光明。或见诸神变。凡有见其相。乃至闻其名。皆发菩提心。永出轮回苦。火镬冰河之地。变作香林。饮铜食铁之徒。化生净土。披毛戴角。负债含怨。尽罢辛酸。咸沾利乐。疾疫世而现为药草。救疗沉痾。饥馑时而化作稻粱。济诸贫馁。以此功德。回向法界。七趣十生。齐成佛道。今日法会众善信等请法设斋。为祈植福延龄。灾劫消除。且道因斋庆赞作恁么道。良久云。四方共乐无为化。同颂尧天舜德明。交杖下座。

曾养甫居士为母林太夫人寿庆请上堂法语

执杖云。今朝伏为林太夫人寿辰。云集缁流。表扬向上。若论此事。直须口挂壁上。无启齿处。虽然如是。亦不得默照邪通。便当了事去也。卓柱杖云。水光山色映楼台。气转阳和放瑞梅。灯火万家人似海。渝江风月送春来。众中还有迎风弄月者么。久之无人出应。乃举僧问五祖演禅师。如何是临济下事。祖云。忤逆闻雷。问。如何是云门宗。祖云。红旗闪烁。问。如何是沩仰宗。祖云。断碑横古路。问。如何是曹洞宗。祖云。持书不到家。问。如何是法眼宗。祖云。夜巡人犯禁。惟我临济门庭。全机大用。向剑锋上救人。电光中垂手。倘遇俊流。不存朕迹。掀翻露布。截断葛藤。当轩宝剑。觌面堂堂。滞壳迷封。不堪种草。且道如何是临济下事。震威一喝云。今因曾宽威居士为母林太夫人寿庆。请法设斋。供养三宝。为祈福寿高增。吉祥如意。即今因斋赞一句作恁么道。良久云。狮子山中狮子孔。满堂同庆婺星辉。交杖下座。

何夫人请上堂法语

执拂子云。第一义谛。离言说相。离文字相。离心缘相。且道作么生观。若道不能观。云何道当观第一义。古人道参禅也是第二义。看经也是第二义。持戒也是第二义。试问第一义谛属谁。城隍闹市分明露。山色溪光未是空。独是老僧无义子。横担椰栗入山中。四句之中。谁是宾中主。谁是主中宾。谁是主中主。谁是宾中宾。会得也是黑豆生光。会不得也是黑豆生光。且道第一义谛在什么处——参。今有护法何夫人。请法供斋。敬奉三宝。为祈植福延龄。消灾免难。且道消灾免难一句。作恁么生道。良久云。道念元从信念发。灾星消尽福星临。交柱杖下座。

在华岩寺为护国息灾大悲法会上堂法语

师至堂以柱杖指座云。祗这唤作法王座则触。不唤作法王座则背。毕竟唤作甚么。震威一喝云。若是脚跟点地汉。触处都来任所施。荡除魔业狐狼迹。即是*轮大转时。敛衣坐下维那白椎毕拈柱杖云。国修法会。祈福消灾。忏洗苍生迷惘之心。导入正觉菩提之路。寻声救苦。敬礼慈云。啊。即今观音大士在柱杖头上放光动地。宣说普门微妙法门。诸仁者还见闻么。所谓法不孤起。仗境方生。道不虚行。随时应现。旧店新开。慈航早驾。动则无处不显。静则何地可藏。如若会得。随缘度日。任运逍遥。其或未然。请柱杖子通个消息。本无一物著空花。岂撒时人眼里砂。直下若能亲荐得。何劳洞老唤作麻。今有大护法戴老居士诚修忏法。为祈植福延龄。消除灾难。特设上堂大斋供奉佛法僧三宝。命山僧举扬个事。且道因斋庆赞一句作恁么道。良久云。山高四围常相拱。海阔百川自来朝。华岩新气象。香馥满云霄。交杖下座。

在华岩寺大悲法会元旦升座法语

今朝新年元旦节。普天同庆皆喜悦。护国法会祈和平。共证菩提圆三德。国运昌隆亿万年。四海欢欣寇消灭。生民齐唱太平歌。岛域归降释冤结。试问大众应时及节一句作恁么生道。久无应对乃举庞居士公案云。难难难。十石油麻树上摊。易易易。百草头边祖师意。也不难。也不易。饥来吃饭困来睡。山僧即今则不然。难也难。易也易。柱杖横肩吹铁笛。拈来觌面不容情。佛法不是小儿戏。今因大悲法会护法居士请法设斋。供养三宝。为祈灾难消除。家家乐业。户户祯祥。且道因斋庆赞一句作恁么道。良久云。华岩山上瑞云开。凡圣同趋法会来。共祝新年新气象。泰来否去运初回。下座。

护国息灾大悲法会圆满请上堂《民国三十二年正月二十六日》

执杖云。金刚经云。若见诸相非相。即见如来。柱杖子是相非相。见甚么生。果能了此。于一毫端现宝王刹。原是家珍。坐微尘里转大*轮。本非外事。所谓大小相含。一多互融。若证此道。上报四恩。下济三有。一切圣凡。无不酬度。即今法会圆满。送圣还真。且道圣贤果有来去否。卓杖云。一月普现千江水。一切水月一月摄。今日众护法以法会圆满良辰。请法设斋。供养三宝。为祈干戈永息。天下太平。且道天下太平一句作恁么道。良久云。国运巩固。民物隆昌。观音菩萨摩诃萨。天上人间妙吉祥。交杖下座。

民国三十二年岁次癸未十月初受李主任济深及李伯豪主席暨各官绅请住乳源云门山大觉禅寺

入院

以杖指山门云。佛语心为宗。无门为法门。个里全身入。别是一乾坤。

弥勒殿云

等个人来话。乞我一文钱。布袋能提放。龙华度有缘。展礼。

韦驮殿云

菩萨行愿力。为法现天身。立形伏魔怨。回光瞻圣容。展礼。

伽蓝殿云

吉圣伽蓝。一切现成。誓愿坚深。护佛法院。常拥三门。万古不变。展礼。

祖师殿云

灵山咐嘱。万古昌隆。传灯辉耀振宗乘。杖拂分明。再犯不容情。轰轰轰。天下太平。展礼。

大殿云

十方坐断耀古今。尘尘刹刹示圆音。无来无去无出没。物物头头露全身。且道如何是露全身处。东药师佛。西弥陀佛。展大具九拜。

方丈云

毗耶离瞎人撞彩。摩竭陀哑子吃瓜。新长老到这里。如何即是。棒头开正眼。拳下作生涯。

诸护法居士设斋请上堂

至法座前以杖指座云。平沈大地。高出虚空。释迦弥勒。齐落下风。点柱杖云。升。《遂升座拈香毕。敛衣就座。上首白椎云。》法筵龙象众。当观第一义。师以柱杖于空中打一○相云。者是何物。分明说出。复以柱杖画一⊙相云。即此是华藏海中流出一切功德之母。今日山僧不惜眉毛。错为诸人下个注脚。复以柱杖画一①相云。还会么。倘有得此三昧者。出来相见。僧问。大悲菩萨千手眼。未审那个是正眼。师云。四方八面。进云。点出光明。乃云。问处光明答处亲。舌头拖地卖家珍。逢人不具通方眼。孤负桃花又一春。良久云。谛观法王法。法王法如是。交杖下座。

云门重新挂钟板

执槌云。金钟乍起。堂开拈花遗风。木板敲来。僧秉百丈事业。禅宗即是心宗。心宗即是禅宗。所以动止云为。尽是遮那胜境。山河大地。无非性海微波。今仗佛恩祖德。重绍云门旧规。再振祖令。即今重悬钟板一句作怎么道。良久云。钟板重悬宏祖道。戒根定树慧花隆。以捶击一板一钟。

元旦小参

昨晚一众人等上方丈参请。一切都旧。头帽旧。衣履旧。袈裟旧。香炉烛台。乃至山光云影一切都旧。今朝上来。一切都新。头帽新。衣履新。袈裟新。香炉烛台新。乃至山光云影。一切俱新。在内僧分上。有个不旧不新的。诸人当自知。但有时提得起。又放不下。有时放得下。又提不起。老僧今日不惜眉毛。提起放下。放下提起。活泼的在诸人面前。乃击拂子云。见么。

正月十五解制上堂

十五日以前。结起布袋头。收了拔地金刚。内不放出。外不放入。水泄不通。凡圣路绝。十五日以后。解开布袋口。放出搏天鹞子。一任南天台北五台。古庙里躲风雨。大悲院去赶斋。正当十五日。结也结他不住。放也放他不得。又作么生。良久云。芍药花开菩萨面。茅庵烧掉老婆心。

四月八佛诞日上堂

今日是瞿昙老汉堕坑落堑纪念日。诸方升座。谈玄谈妙。说心说性。或夸天上天下惟我独尊。或指跛脚阿师贼后张弓。或全提半提。宗通说通。各展旗枪。互相矛盾。总是依草附木。随邪逐恶。云门技俩都尽。口门又窄。不解谈玄谈妙。说心说性。也不解全提半提。宗通说通。只是稳首东日。高枕茅庵。衲被蒙茸万事休。此时山僧都不会。

四月十五日结制

三月安居。九旬结夏。正好克究己躬。讨个下落。庶不负出家初志。从上老宿。说禅必有机锋问答。说教即有性相偏圆。说戒就有律仪规范。说净则究自性弥陀。皆是布缦天网。打凤罗龙。铸圣陶凡。不离当下。老僧今日举出。特为血性男儿。英灵衲子。莫将有限身躯。造下无穷业海。平空放下。特地呈来。从头一一分明。自己莫哄自己。随情逐意。触犯良朋。放旷心猿。伤风败教。因果不惧。野兽同群。因果不昧。立地解脱。凡所见闻。宜当珍重。

十月十五日结冬

今朝十月十五日。云门搬柴挖土。东西南北高贤。都来同甘共苦。木人侧耳而听。石女怒目而睹。万象森罗点头。黧奴白牯起舞。惟有无位真人。依旧如愚若鲁。且道既是无位真人。那有闰余成岁。寿命延促。巍巍堂堂。炜炜煌煌。离名离相。遍满十方。且道教人如何供养。——随分纳些些。

普说

这段大事。不是说了便休。所以中峰国师有云。‘世界阔一尺。古镜阔一丈。还知蒲团上。一个吞不下吐不出的无义味话头也未。若向这里一肩荷负得去。便可唤世界作古镜。唤古镜作世界。都无异致。如其未尔。世界与古镜。古镜与世界。相去不啻三千里。何以如此。盖能所分别。觌体障碍。便是生死根本。故楞严经云。“根尘同源。缚脱无二。识性虚妄。犹若空花。由尘发知。因根有相。相见无性。同于交芦。”这里无你动步处。无你著眼处。昔安楞严读到。“知见立知。即无明本。知见无见。斯即涅槃。”虽破句读之。其桶底子当下脱落。直得七穿八穴。洞见老瞿昙心肝五脏。只得唤古镜作世界。唤世界作古镜。洞澈森罗万象。混融大地山河。洗尽见尘。搅干情浪。无第二念。无第二人。指南作北。敲东击西。死柴头上心花灿烂。冷灰堆里赤焰腾辉。安有一毫剩法与人为知解。近来佛法混滥。往往将根尘识妄。认作真心。说得宛然。了无交涉。谚云。“击石乃有火。不击原无烟。人学始知道。不学非自然。”’此说于做功夫上说得恰好。特为诸人重与注破。石中有火。未曾施一毫智巧之力。终日只说石中有火。说到眼光落地。依前只是一块石头。要觅一星点火。了不可得。此是不肯死心做功夫。以求正悟。惟记相似言语。说禅说道者也。更有一等痴人。闻说石中有火。击碎其石。欲取其火。碎抹为尘。终不能得。却不自责。不以智巧求之。便乃不肯相信石中果有真火。此是不信自心是佛。反道佛法无灵验之凡夫也。此说且置。何为‘智巧。’首以信根为石。次以无义味话头为击石之手。又以坚固不退之志。作固火刀。用精勤猛勇不顾危亡之力。向动静闲忙中。敲之击之。使不间断。加上般若种性。干柴一握。蓦劄相承。引起一星子延燎不已。直至三千世界化为燋焰。复何难哉。昔百丈令沩山拨火。沩拨之不得。丈躬拨得之。举谓沩曰。‘你道无这个。’试问诸人。还识得百丈拨火的消息么。其或未然。听取一偈。‘十方世界火炉阔。冷灰堆里深深拨。得一星儿血点红。今古从来无欠缺。诸禅流。莫休歇。燎却眉毛万丈光。若不如是遭冻杀。’参去。

示众

参禅无别法。只要生死恰。为什么说个恰字。□。所谓百不思时唤作正句。句意不清则落有无。一落有无即是生死根株。所以恁么不得。不恁么也不得。恁么不恁么总不得时。正好劈头一棒。拟议思量堕于毒海。如僧问沩山如何是有句。山举起泥壁。如何是无句。山放下泥壁。僧云。有句无句。如藤倚树。者时如何。山便呵呵大笑归方丈。若向这里看得明白。方知有无不立。大用现前。超佛越祖。如何若何。剑去久矣。参。

示众茶话

随拈一物示禅流。个个都来弄嘴头。塞却咽喉谁自悟。撩天毒气鬼神愁。僧问。如何是现量。师云。眼光独露。问。如何是比量。师挥拂子云。会么。问。如何是非量。师云。惭愧满堂新衲子。进云。总不恁么时如何。师云。亲见老僧。

茶次

僧问。声前声后是谁光明。师云。山连翠色水连天。进云。一点水墨为甚么两处成龙。师云。惭头彻尾。进云。向上关头作么生彻去。师拈黑豆云。这个是什么。进云。黑豆。师云。唤却眼睛。进云。请和尚别通个消息。师竖柱杖云。会么。僧便喝。师云。俊哉。进云。不会。师云。将谓是狞龙。原来是跛鳖。拽柱杖下座。

茶话

风吹铃铎语能和。消散空沈念佛陀。无身觉触真微妙。棒头荐得不须多。僧问。如何是问话。古镜两重圆。乃云。师云。方砖四只角。问。如何是答语。师云。我有一语。能纵能夺。按下云头。自肯摸索。撞钟击鼓。无绳自缚。抛弓掷箭。阿谁摆脱。参。

茶次

僧问。今日是甚么时节。师云。蜡烛灿金光。进云。灿后又如何。师云。梅两滴苍苔。僧默然。师打云。苍苔路滑。问。疑情不起时如何。师云。吃茶去。乃云。尝忆当初老赵州。年年此日卖风流。山僧拈出重烹炼。烘热红炉飞雪球。

诞日茶话

梅花几点迓春忙。第一花风意自长。珍重游人休外觅。娘生鼻孔喷天香。此四句有宾有主。有照有用。会得者出来相见。僧问。梅花未放时如何。师云。撑天柱地。进云。放时如何。师云。枝叶联芳。进云。已放未放时如何。师打云。独步无双。问。如何是生。师云。乾坤有眼。问。如何是死。师云。大海无波。进云。生死关头如何彻透。师打云。生亦不道。死亦不道。问。尽大地无寸土。梅花向甚么处得来。师打云。会么。进云。触著老和尚鼻孔。师云。漆桶不快。问。如何是性。师云。古墓毒蛇头。问。如何是命。师云。跳出令人愁。僧作礼。师喝颂云。古墓毒蛇头。跳出令人愁。眉横三只眼。洞彻四神洲。

示众

参禅一事。即如中阴身而求父母。拟议之间。错入皮袋了也。山僧不惜唇皮。为汝诸人道出。即今日间浩浩。夜皆昏昏。不是寂寂。便是惺惺。有时惺惺寂寂。有时寂寂惺惺。这两重关□子定当不得。不知下落处。便失却父母。不入圣胎。诸人要入圣胎么。棒下无生忍。临机不见师。参去。

除夕普茶示众

诸位上座。今天又是腊月三十日了。大众都认为是过年。常住没有好供养。请诸位多吃杯茶。照历书规定。一年有春夏秋冬四季。十二个月。二十四个节气。人事上的措施。多是应著天时而来的。如农人的春耕夏耘。秋收冬藏。工人的起工停工。商人的开张结账。学校的开学放假。我们出家人的结制解制。请职退职。无一不是根据天时节令而来的。一般人认为过年是个大关节。要把一年的事作个总结。同时要休息几天。

你我有缘。侥幸今日同在云门。平安过年。这是佛祖菩萨的加庇。龙天的护持。亦由大家累劫栽培之所感。但我们自己平安过年。不可忘记那些痛苦不堪的人。我们不可贪图欢乐。要格外的省慎。深自忏悔。精进修持。自利利他。广培福慧。年老的人。死在眉睫。固要猛进。年轻的人。亦不可悠忽度日。须知黄泉路上无老少。孤坟多是少年人。总要及早努力。了脱生死。方为上计。

我们本来天天吃茶。何以今天名‘吃普茶’呢。这是先辈的婆心。藉吃普茶提醒大家。昔赵州老人。道风高峻。十方学者参礼的甚众。一日有二僧新到。州指一僧问曰。‘上座曾到此间否。’云。‘不曾到。’州云。‘吃茶去。’又问那一僧云。‘曾到此间否。’云。‘曾到。’州云。‘吃茶去。’院主问曰。‘不曾到教伊吃茶去且置。曾到为什么也教伊吃茶去。’州云。‘院主。’院主应。‘喏。’州云。‘吃茶去。’如是三人都得了利益。后来传遍天下。都说‘赵州茶。’又如此地云门祖师。有学者来见。就举起胡饼。学者就领会了。所以天下相传。‘云门饼’‘赵州茶。’现在诸位。正在吃茶吃饼。会了么。如若未会。当体取吃茶的是谁。吃饼的是谁。大抵古人念念合道。步步无生。一经点醒。当下即悟。今人梵行未清。常常在动。念念生灭。覆障太厚。如何点法。他亦不化。所以诸位总要放下一切。不使凡情妄念。染污自己的妙明真心。古人说。‘但尽凡情。别无圣解。’你现在吃花生。若不知花生的香味。就同木石。若知花生的香味。就是凡夫。如何去此有无二途处。就是衲僧本分事。纵然超脱了这些见解。犹在鬼窟里作活计。大家仔细。放下身心。莫随节令转。直下参去。

































































虚云和尚法汇—开示 鼓山门下弟子顺德岑学吕宽贤编辑





民国三十五年八月十八日在广州中山会馆各界欢迎大会上开示词

李缵铮记

此次省会四众。暨各大护法。促请虚云来省弘扬佛法。虚云知识浅薄。愧不敢当。经与诸代表订明三点。第一敬辞欢迎。第二敬谢请斋。第三不能久留。均由诸代表承诺。虚云始敢下山。到达后。蒙各界诸多优待。六榕寺地方窄狭。光临者每不及应接。于是大众请虚云到此讲几句话。有人以为虚云是什么了不得的人。其实我是一个老朽木偶。无用无能。无话可说。无法可说。现在各界拟发起追悼阵亡将士暨死难同胞水陆法会。我今日且讲水陆道场之缘起。何谓水陆。水者江海湖沼。陆者高低丘陵。水陆包含虚空。凡有色相。均不能离此三者。我佛如来发大慈悲。赈济有情。故有此法门。此法门缘佛在灵山会上说法时。阿难尊者在林间习定。见一鬼王。求佛普渡。释迦牟尼佛因说水陆之法。此鬼王乃观世音菩萨化身。怜诸众苦。设法超度。使幽冥地狱众生。均能超生极乐。中国则始于梁武帝。梁武帝请志公和尚初起水陆大斋。发菩提心。制定水陆仪轨。极为真诚。利益昭著。蜡烛熄后。梁武帝一礼。灯烛尽明。再礼宫殿震动。三礼空中雨花。水陆之功德。有如此者。唐朝法海寺英公禅师启建水陆。超度秦庄襄王。范睢穰侯。白起王龙羽。张仪。轸昧等沉沦千余年。均藉此超升。幽魂超升天界。宋苏东坡居士。明莲池大师等历代圣贤。均加补充。仪轨益臻完备。万法由心所造。大家有诚心。必有感应。虚云承各大护法虔邀主法。当勉为其难。抗战以来之阵亡将士。以身殉国。忠魂无依。崇德报功。自须超荐。其次不屈义民。流离道路。家破人亡。不降于敌。仍是为国。无主孤魂。罔有得所。再有炸弹疫病覆车堕水一应枉死等众。均须一体普渡。以慰幽灵。死者得安。生民获益。所谓普利冥阳是也。此即因果循环之理。挽回人心之道。不外诸恶莫作。众善奉行。世间种种苦楚。无非种下恶因。如果昧尽良心。丧失孝悌忠信。礼义廉耻。而妄作妄为。则歹人牵累好人。世界仍有祸乱。值兹国土重光之际。亟应兴利除弊。改恶从善。以免再受敌人欺凌。如果不顾大局。再起内乱。人民不知死于何地。在此时期。凡属有良心者。应当觉悟团结。解除劫运。溯思过去中国战争。肇自黄帝大战蚩尤。以后战争不止。一部二十四史。有人说是相斫书。如要永久和平。大家应当发大慈大悲的菩提心。菩提是梵语。意思是觉。觉者。心地光明也。诸佛与众生之差。只是觉与不觉而已。觉悟世间一切诸法缘生如幻。当体定实法不为所染。谓之圣贤。不觉则无明。无明起则事理为之糊涂。各人就自心的缘起。生十法界。十法界皆是一心所造。何为十法界。即四圣六凡是也。四圣者声闻。缘觉。菩萨。佛。谓之四圣。超出三界。不受轮回。四圣之分别。在发心之高下。最上者为佛。次菩萨。再次缘觉。又次声闻。其余天道。人道。修罗。畜生。饿鬼。地狱。六法界为六凡。均在苦海之中。天道为二十八层诸天。享尽福报。仍须轮回。人道由帝王将相以至农工士庶。受尽生老病死之苦。阿修罗道有天之福。无天之德。终归覆灭。畜生道亦有高下苦乐。由龙凤狮子麒麟以至湿生化生之虫蚁。鬼道苦乐不同。阎王城隍均为鬼王。以至一切无主孤魂千百年不能超脱者。最苦者为饿鬼。地狱道有苦无乐。名目繁多而最苦。十法界不出一心。觉与不觉之所由作也。我佛大慈大悲。说法令大众发菩提心。菩提心参差不同。大者成佛。中者成菩萨。小者成缘觉声闻。诸天亦有发菩提心者。依其大小深浅。成就不同。我们是在人道。应大发菩提心。救渡众生。代众生受苦。愿去苦超升。人人如此。人间自然无苦。有人问我神通变化。世界何时太平。国运好不好。其实我是凡夫。一无所知。所谓老朽。朽木不可雕也。不过比各位多吃几年饭。痴长几年。多听了几句古人语。多看几本经书。知道为人之苦。故讲这些话。各人不必问国家能否平静。只问自己心地。无论朝暮。不分官民男女。如何实行孝悌忠信。克己互励。不昧良心。忠于国家。教养儿女。和顺夫妻。礼睦乡党。与朋友交而有信。人人如此世间自然太平。否则知过不改。苦楚必在后头。比从前更不得了。不管人心如何复杂。我自己守住本分。不妄为干求。即以敌侵我作比。自前清道咸以来。外人进来。不全是要土地。最大目的为通商。通商是为财为利。如果我们守本分。抱著君子居无求安。食无求饱。忧道不忧贫。不贪享乐境界。几千年均过得。现在如何过不得。如果大家一条心。守本分。用土货。外人无利可图。自然不生侵凌之想。金钱不外流。自然民富国强。不必一定要飞机炸弹。目前人欲横流。大家蔑视旧道德。有心人引为隐忧。恐无法教诲后人。不免刀兵之劫。我们要不为世风所转。明因果。知报应。知道种恶因得恶果。提倡道德。所谓积善之家。必有余庆。自然龙天拥护。子孙昌盛。个人安分守己。国家也得太平。虚云知识浅薄。今天只能将大斋胜会缘起。略述梗概。辛苦各位。





民国三十六年丁亥八月初一日在澳门平安戏院开示归戒

弟子宽荣译语并记

今蒙佛教同寅相邀。假座平安戏院与诸仁者说法。

‘法’者。即众生心。众生心与佛心本无二心。是心具足一切法。即法即心。即心即法。如起信论云“所言法者。即众生心。具足世间出世间一切诸法。”所谓‘世间法’者。即天。人。修罗。畜生。饿鬼。地狱。一切有情无情。依正因果等法。又名六凡法界。‘出世间法’者。即声闻。缘觉。菩萨。佛法是也。又名四圣法界。斯则四圣六凡。合名为十法界法也。此十法界法。不出一心之所造成。若随颠倒迷染之缘。则有六凡法界生。若随不颠倒悟净之缘。则有四圣法界生。由是观之。圣之与凡。唯心之垢净而现。六凡心垢故。则现六道善恶罪福等相。四圣心净故。则现威德自在光明赫奕。慈容德相。故经云。“菩萨清凉月。常游毕竟空。众生心垢净。菩提影现中。”是故苦乐由心。炎凉自我。自心作业。自身受报。唯圣与凡。但问自心可矣。凡愚昏闇。未了唯心自造之旨。妄起疑惑。若遇逆境。则怨天尤人。遇顺境。则骄矜自恃。或有终身作善而得恶报。作恶而得善报。则谤无因果。那知因果理微。如种果子。先熟先脱。假我今生虽作善业。反招恶报者。皆由过去恶业熟故。今生虽善。而过去之恶业已熟。不得不先受恶报。以今生善业未熟故。不得现受善报。信此理者。必无疑惑。然无始障深。久在迷途。备受辛酸。脱苦无由。当如之何。楞严经云。“一切众生。生死相续。皆由不知常住真心。性净明体。此想不真。故有轮转。”夫欲不受轮转者。当净诸妄想。妄想净。则轮回自息。故迷心名为众生。觉心名为诸佛。佛与众生。一迷一悟而已。当知此灵明觉知之心。即天然佛性。人人本具。个个现成。凡夫虽具佛性。如矿中真金。为烦恼沙石之所包含。故大用不彰。如来历劫修行。已淘去惑业沙石。如出矿精金。其金一纯。更不重杂沙石。大用全彰。故称为出障圆明。大觉世尊。

现在我等既欲成佛。先当审观因地发心。除去烦恼根本。烦恼苦灭。佛性圆彰。若因地修行不真。则果招邪外之曲。若论修行之方。机有上中下之异。法亦有三乘人天法门不同。若为上机者。则为说大乘微妙法门。为中机者。为说出世解脱法门。为下机者。则为说解脱地狱饿鬼畜生三涂之苦。佛虽说种种法门。无论大小乘戒。皆以三归五戒为根本。务使受持者。诸恶莫作。众善奉行。依之立身齐家治国。则人道主义尽。且苦因既息。苦果自灭。解脱三涂苦。生人天中。易入佛乘。则学佛主义亦尽。故三归五戒。是导世之良津。拔苦与乐之妙法。兹先释三归。次明五戒。

所谓三归依者。第一归依佛。第二归依法。第三归依僧。何以先当归依佛。佛为大觉世尊。究竟常乐。永离苦恼。导诸众生。出迷笼。就觉道。佛为教化主。故先当归依佛。次当归依法者。是我佛法门。三世诸佛。皆依之修行而成就无量清净功德。今日既欲返本还源。净除心垢。舍佛法无由。故次当归依法。三当归依僧者。以佛法不自弘。须假人弘。人能弘法。方使从闻思修。证果成佛。况佛法无人说。虽智莫能了。难了之法。既藉僧得闻。此恩莫极。故当归依僧。又名归依三宝。三宝之义。分别有三。一者一体。二者别相。三者住持三宝。

（一）一体三宝者。即一心自体。法尔具足佛法僧三宝故。梵语佛陀。此云觉者。当人一念灵明觉了之心。即自性一体佛宝。法者轨持义。这个心性。能轨持世出世间一切诸法。即自性一体法宝。梵语僧伽耶。此云和合众。即此觉心能持一切法。即心即法。法法唯是一心。即法即心。心法不二。事理和合。即自性一体僧宝。如是一心具足佛法僧三宝。三宝唯是一心。即是名一体三宝。众生迷此。向外驰求。流转生死。诸佛悟此。即证菩提。释一体三宝竟。

（二）别相三宝者。佛法僧三宝名相各别故。梵语佛陀耶。此云觉者。觉彻心源。究尽实相。是名自觉。将自证法门。觉悟一切众生。是名觉他。自觉已圆。觉他亦竟。是名觉满。三觉已圆。万德俱备。究竟成佛。初菩提树下成道。示丈六金身。于华严会上。现卢舍那尊特之身。是为别相佛宝。如来随机设教。五时所说权实诸经。三藏十二部。所诠教。理。行。证。因。果。智。断。各有不同。是名别相法宝。禀教修行。从行契证。声闻。缘觉。菩萨。三乘阶次。各各不同。是名别相僧宝。释别相三宝竟。

（三）住持三宝者。佛灭度后。无论泥塑木雕。五金铸作。纸画布绘。诸佛形象。留世福田。恭敬如佛。功德难思。住持不绝。是名住持佛宝。无论黄卷贝叶。所诠三藏十二部大小乘经。使见闻者。依之修行。皆离苦得乐。乃至成佛。化化不绝。是名住持法宝。剃发染衣。弘宗演教。化度众生。绍隆佛种。是名住持僧宝。释住持三宝竟。而住持。别相。一体。悉称宝者。不为世法之所侵凌故。不为烦恼之所染污故。世间七珍。虽称为宝。享乐一时。毕竟成空。只能养生。不能脱死。若论三宝。则能息无边生死。远离一切大怖畏故。永享常乐。今言归依三宝者。不特归依住持三宝。别相三宝。亦复归依一体自性三宝。落于言说。虽名三种三宝。其实唯是一心。更无别法。举凡一切事物。莫不由心。心摄一切。如如意珠。无不具足。所以教中但云自归依佛。自归依法。自归依僧等。终不云归依于他。六祖云。‘自性不归。无所归处。’夫“归”者。是还原义。众生六根从一心起。既背本源驰散六尘。今举命根总摄六情。还归一心之源。故曰归命。故归依亦即归命义。“依”者。是依止义。以诸众生一向随诸色声。逐念流转。苦海漂沈。无依无止。不知何处是归宁之地。今归依三宝。则身有所归。心有所依。从是以后。以三宝为师。三界迷途从此可出。发菩提心。佛果可期。释归依三宝义竟。

既说三归。次明五戒。归依三宝已。当依法修行。方脱三界苦。若不依法修行。则无由脱黏去缚。欲脱生死黏。去烦恼缚。非五戒不为功。故云。“五戒不持。人天路绝。”夫“戒”者。生善灭恶之基。道德之本。超凡入圣之工具。以从戒生定。从定发慧。因戒定慧。方由菩提路而成正觉。故才登戒品。便成佛可期。故曰。“戒为无上菩提本”也。我佛世尊。开方便门。初唱三归次申五戒。如是乃至大小乘戒等。良由众机心行非一。且由浅以至深。从微而及显。究竟归元。本无二三。

五戒者。一杀戒。二盗戒。三淫戒。四妄语戒。五饮酒戒。此五戒名曰学处。又名学迹。是在家男女所应学故。又名路径。若有游此。便升大智慧殿故。一切律仪妙行善法。皆由此路故。又名学本。诸所应学。此为本故。又名五大施。谓以摄取无量众生故。成就无量功德故。而斯五戒。在天谓之五星。在山谓之五岳。在人谓之五脏。在儒谓之五常。以仁者不杀害。义者不盗取。礼者不邪淫。智者不饮酒。信者不妄语。五戒若全。则不求仁而仁著。不欣义而义敷。不祈礼而礼立。不行智而智明。不慕信而信扬。所谓振纲提网。复何功以加之。总论五戒已竟。

若别释五戒义者。第（一）杀戒。所谓恻隐之心。人皆有之。孟子云。‘闻其声不忍食其肉。’况学佛之人。岂肯萌其杀念而招苦果。是故佛制弟子。若欲行仁。首持杀戒。杀戒若持。轮回自息。杀业之始。无非以强凌弱。或贪图口腹。或因财害命。故有人杀人。畜杀畜等。都属于嗔杀慢杀。若贪口腹而杀者。是属痴杀。然将他肉以补己身。岂君子之所忍为哉。岂知杀机若萌。仇怼自起。故楞严经云。“以人食羊。羊死为人。人死为羊。如是乃至十生之类。死死相生。互来相啖。恶业俱生。穷未来际。是等则以盗贪为本。”故有劫数难逃之报。岂独杀人当偿命。杀畜亦复然。如佛世时之琉璃王诛释种。释迦佛种族当为琉璃王所诛时。释尊尚头痛难忍者。果从何因耶。以琉璃王昔为大鱼。释迦种族是食鱼肉者。释尊昔为小童。曾以棍子敲鱼头三下。今故感头痛。释种是啖鱼肉者。故为琉璃王之所诛灭。如是观之。因果相酬。可惊可怖。故楞严经云。“则诸世间胎卵湿化。随力强弱。递相吞食。是等则以杀食为本。”是故佛慈岂但及于人类。而慈及蚁子。佛法平等。无高下故。佛眼观之。大地众生皆能成佛。又梵网经云。“一切男子是我父。一切女人是我母。我生生无不从之受生。故六道众生皆是我父母。而杀而食者。即杀我父母。”世间无知。互相吞啖。故如来制不得伤害生命。且蠢动含灵。皆有佛性。昆虫之属。尚不得害。况同类相残。一切众生既皆有佛性。未来必定成佛。既是过去父母。亦为未来诸佛。岂敢伤之。凡愚俗子。但求自利。不顾人道之伤残。如孟子云。‘矢人惟恐不伤人。’但求斗争之胜利。故有水陆空中之杀具。人心日形险恶。世道愈入漩涡。相杀相诛。何时得了。若不图挽救。竟成苦海。凡关世道人心者。莫不疾首痛心。力求和平。挽救人心。使归正轨。重仁慈不重武力。勿贪口腹。见利忘义。则杀心不起。杀机若息。劫运潜消矣。奈何人心不古。置因果于罔闻。那知因果理微。如影随形。如响应声。若深信之者。人心则不改而善。纵遇顺逆之境。必无忧喜。当知现生所受。或遇刀兵水火劫贼等事。皆由自造。如大战时。遍世不宁。惟澳地侨居。得免诸难。皆由宿昔无深重杀业。或有遇难者。是其个人别业所感。当知因果理微。不可思议。若信此理。杀心自息。举世若能持此杀戒。则一切杀具皆归无用矣。如来制此杀戒为首。无非欲令人人慈仁愍物。拔自他苦。同证常乐而已矣。杀戒之义略释已竟。

（二）明盗戒者。谓盗从贪起。佛制弟子于一针一草之微。他人不与。我不敢取。何况窃盗。但是众生唯见现利。种种计求。不告而取。如是乃至以利求利。恶求多求。无厌无足。皆为贪盗所摄。盗之细相如此。大而十方僧物。现前僧物。乃至佛法僧物。混乱互用。虽针草之微。或自用或与人。皆盗中之至重。花首大士云。‘五逆十重。我皆能救。盗十方僧物。我不能救。’乃至父母师长物。不与而取。尚犯重罪。况其他焉。若能深信因果。丝毫莫犯。则此戒不持而自持。大可以道不拾遗。夜不闭门。举世皆成义让之人。更何须监守牢狱哉。释盗戒已竟。

（三）明淫戒者。在家出家弟子。皆当严守此戒。在家五戒。虽正式夫妇非属邪淫。然他人妇女。他所守护。言语嘲调。尚属不可。况可侵凌贞洁。污净梵行者乎。佛制在家弟子。禁于邪淫。出家弟子。邪正俱禁。楞严经云。“汝爱我心。我怜汝色。以是因缘。经千百劫。常在缠缚。唯杀盗淫。三为根本。以是因缘。业果相续。”举世若能持此戒。不祈礼而礼立。威仪自守。不肃而严。而法庭可无案牍之劳形矣。释淫戒之义已竟。

（四）明妄语戒者。妄语之事。亦当制止。见则言见。闻则言闻。言无妄出。细故之事。尚须真实。况事关重要乎。观乎妄语之由。多为希求名誉利养。匿情变作。昧心厚颜。如是乃至未得圣果谓得。未证佛心谓证。欺罔圣贤。诳惑世人。是名大妄语。大妄语若成。堕无间地狱。当慎之莫犯。佛教以直心是道场。何不依之修学。举世能持此戒。则信用具足。不邀名而名自至。不求利而福自归。释妄语戒已竟。

（五）明饮酒戒。饮酒宜制者。酒虽非荤而能迷心失性。大智度论明有三十六过。梵网经云。“过酒器与人。五百世无手。何况自饮。及教人饮。”昔有比丘能降毒龙。唯好饮酒。一日。醉卧途中。呕吐酸臭难近。唯有虾蟆舔其唇吻。适遇佛至其侧。佛叹云。“汝有神力能降毒龙。今日醉卧。反为虾蟆所降。汝之神力何在。”故佛制止饮酒。酒戒从此始。以酒能乱性招殃。又如昔有在家五戒弟子。因破酒戒而杀盗淫妄齐破。可不哀哉。故酒能为起罪因缘。痛戒沾唇。况尽量而饮乎。举世若能持此戒。则乘醉惹祸。自无其人矣。释酒戒已竟。

若欲不犯此五戒。重在摄心。妄心若摄。分别不起。爱憎自无。种种恶业。何由而生。故楞严经云。“摄心为戒。因戒生定。从定发慧。”当知摄心二字具足戒。定。慧。三无漏学。断除贪嗔痴。则诸恶不起。自能众善奉行。故摄心二字岂独挽救人心。维持世道。果能摄心一处。无事不办。日久功深。菩提可冀。我佛洪恩。初唱三归。次申五戒。用斯方便。先拔众生苦。其恩浩大。岂碎身之所能报其万一哉。是故闻说此三归五戒之义。当从解起行。若百家之乡。十人持五戒。则十人淳谨。百人修十善。则百人和睦。传此风教。遍于宇内。则仁人百万。夫能行一善则去一恶。则息一刑。一刑息于家。百刑息于国。其为国主者。则不治而坐致太平矣。所以受持五戒。不但钦遵佛制。报感乐果。抑且冥助国律。益补邦家。斯乃三归五戒之名德行相也。诸位若能真实行持。则得成佛种子。行解相应。方到彼岸。愿诸大众。从此之后。从闻生解。解而思。思而修。则成佛可期。常勤精进。辗转示人。方报佛恩。希诸大众。各宜努力。前途无量。消灾免难。若能受三归五戒。诸恶不作。众善奉行。自能与道相应。无上佛道。可以圆成矣。


参禅的先决条件

参禅的目的。在明心见性。就是要去掉自心的污染。实见自性的面目。污染就是妄想执著。自性就是如来智慧德相。如来智慧德相。为诸佛众生所同具。无二无别。若离了妄想执著。就证得自己的如来智慧德相。就是佛。否则就是众生。祗为你我从无量劫来。迷沦生死。染污久了。不能当下顿脱妄想。实见本性。所以要参禅。因此参禅的先决条件。就是除妄想。妄想如何除法。释迦牟尼佛说的很多。最简单的莫如‘歇即菩提’一个‘歇’字。禅宗由达摩祖师传来东土。到六祖后。禅风广播。震烁古今。但达摩祖师和六祖开示学人最紧要的话。莫若‘屏息诸缘。一念不生。’屏息诸缘。就是万缘放下。所以‘万缘放下。一念不生。’这两句话。实在是参禅的先决条件。这两句话如果不做到。参禅不但是说没有成功。就是入门都不可能。盖万缘缠绕念念生灭。你还谈得上参禅吗。

‘万缘放下。一念不生。’是参禅的先决条件。我们既然知道了。那末。如何才能做到呢。上焉者一念永歇。直至无生。顿证菩提。毫无络索。其次则以理除事。了知自性。本来清净。烦恼菩提。生死涅槃。皆是假名。原不与我自性相干。事事物物。皆是梦幻泡影。我此四大色身。与山河大地。在自性中。如海中的浮沤一样。随起随灭。无碍本体。不应随一切幻事的生住异灭。而起欣厌取舍。通身放下。如死人一样。自然根尘识心消落。贪嗔痴爱泯灭。所有这身子的痛痒苦乐饥寒饱暖荣辱生死祸福吉凶毁誉得丧安危险夷。一概置之度外。这样才算放下。一放下。一切放下。永永放下。叫作万缘放下。万缘放下了。妄想自消。分别不起。执著远离。至此一念不生。自性光明。全体显露。至是参禅的条件具备了。再用功真参实究。明心见性才有分。

日来常有禅人来问话。夫法本无法。一落言诠。即非实义。了此一心。本来是佛。直下无事。各各现成。说修说证。都是魔话。达摩东来。‘直指人心。见性成佛。’明明白白指示。大地一切众生都是佛。直下认得此清净自性。随顺无染。二六时中。行住坐卧。心都无异。就是现成的佛。不须用心用力。更不要有作有为。不劳纤毫言说思惟。所以说成佛是最容易的事。最自在的事。而且操之在我。不假外求。大地一切众生。如果不甘长劫轮转于四生六道。永沈苦海。而愿成佛。常乐我净。谛信佛祖诫言。放下一切。善恶都莫思量。个个可以立地成佛。诸佛菩萨及历代祖师。发愿度尽一切众生。不是无凭无据。空发大愿。空讲大话的。

上来所说。法尔如此。且经佛祖反覆阐明。叮咛嘱咐。真语实语。并无丝毫虚诳。无奈大地一切众生。从无量劫来。迷沦生死苦海。头出头没。轮转不已。迷惑颠倒。背觉合尘。犹如精金投入粪坑。不惟不得受用。而且染污不堪。佛以大慈悲。不得已。说出八万四千法门。俾各色各样根器不同的众生。用来对治贪嗔痴爱等八万四千习气毛病。犹如金染上了各种污垢。乃教你用铲用刷用水用布等来洗刷琢抹一样。所以佛说的法。门门都是妙法。都可以了生死。成佛道。只有当机不当机的问题。不必强分法门的高下。流传中国最普通的法门为宗教律净密。这五种法门。随各人的根性和兴趣。任行一门都可以。总在一门深入。历久不变。就可以成就。

宗门主参禅。参禅在‘明心见性。’就是要参透自己的本来面目。所谓‘明悟自心。澈见本性。’这个法门。自佛拈花起。至达摩祖师传来东土以后。下手功夫。屡有变迁。在唐宋以前的禅德。多是由一言半句。就悟道了。师徒间的传授。不过以心印心。并没有什么实法。平日参问酬答。也不过随方解缚。因病与药而已。宋代以后。人们的根器陋劣了。讲了做不到。譬如说‘放下一切。’‘善恶莫思。’但总是放不下。不是思善。就是思恶。到了这个时候。祖师们不得已。采取以毒攻毒的办法。教学人参公案。初是看话头。甚至于要咬定一个死话头。教你咬得紧紧。刹那不要放松。如老鼠啃棺材相似。咬定一处。不通不止。目的在以一念抵制万念。这实在是不得已的办法。如恶毒在身。非开刀疗治。难以生效。古人的公案多得很。后来专讲看话头。有的‘看拖死尸的是谁。’有的‘看父母未生以前。如何是我本来面目。’晚近诸方多用‘看念佛是谁。’这一话头。其实都是一样。都很平常。并无奇特。如果你要说。看念经的是谁。看持咒的是谁。看拜佛的是谁。看吃饭的是谁。看穿衣的是谁。看走路的是谁。看睡觉的是谁。都是一个样子。谁字下的答案。就是心话从心起。心是话之头。念从心起。心是念之头。万法皆从心生。心是万法之头。其实话头。即是念头。念之前头就是心。直言之。一念未生以前就是话头。由此你我知道。看话头就是观心。父母未生以前的本来面目就是心。看父母未生以前的本来面目。就是观心。性即是心。“反闻闻自性。”即是反观观自心。“圆照清净觉相。”清净觉相即是心。照即观也。心即是佛。念佛即是观佛。观佛即是观心。所以说。‘看话头。’或者是说。‘看念佛是谁。’就是观心。即是观照自心清净觉体。即是观照自性佛。心即性。即觉。即佛。无有形相方所。了不可得。清净本然。周遍法界。不出不入。无往无来。就是本来现成的清净法身佛。行人都摄六根。从一念始生之处看去。照顾此一话头。看到离念的清净自心。再绵绵密密。恬恬淡淡。寂而照之。直下五蕴皆空。身心俱寂。了无一事。从此昼夜六时。行住坐卧。如如不动。日久功深。见性成佛。苦厄度尽。昔高峰祖师云。‘学者能看个话头。如投一片瓦块在万丈深潭。直下落底。若七日不得开悟。当截取老僧头去。’同参们。这是过来人的话。是真语实语。不是骗人的诳语啊。

然而为什么现代的人。看话头的多。而悟道的人没有几个呢。这个由于现代的人。根器不及古人。亦由学者对参禅看话头的理路。多是没有摸清。有的人东参西访。南奔北走。结果闹到老。对一个话头还没有弄明白。不知什么是话头。如何才算看话头。一生总是执著言句名相。在话尾上用心。‘看念佛是谁’呀。‘照顾话头’呀。看来看去。参来参去。与话头东西背驰。那里会悟此本然的无为大道呢。如何到得这一切不受的王位上去呢。金屑放在眼里。眼只有瞎。那里会放大光明呀。可怜啊可怜啊。好好的儿女。离家学道。志愿非凡。结果空劳一场。殊可悲悯。古人云。‘宁可千年不悟。不可一日错路。’修行悟道。易亦难。难亦易。如开电灯一样。会则弹指之间。大放光明。万年之黑暗顿除。不会则机坏灯毁。烦恼转增。有些参禅看话头的人。著魔发狂。吐血罹病。无明火大。人我见深。不是很显著的例子吗。所以用功的人又要善于调和身心。务须心平气和。无挂无碍。无我无人。行住坐卧。妙合玄机。参禅这一法。本来无可分别。但做起功夫来。初参有初参的难易。老参有老参的难易。初参的难处在什么地方呢。身心不纯熟。门路找不清。功夫用不上。不是心中著急。就是打盹度日。结果成为‘头年初参。二年老参。三年不参。’易的地方是什么呢。只要具足一个信心。长永心和无心。所谓信心者。第一信我此心。本来是佛。与十方三世诸佛众生无异。第二信释迦牟尼佛说的法。法法都可以了生死。成佛道。所谓长永心者。就是选定一法。终生行之。乃至来生又来生。都如此行持。参禅的总是如此参去。念佛的总是如此念去。持咒的总是如此持去。学教的总是从闻思修行去。任修何种法门。总以戒为根本。果能如是做去。将来没有不成的。沩山老人说。‘若有人能行此法。三生若能不退。佛阶决定可期。’又永嘉老人说。‘若将妄语诳众生。永堕拔舌尘沙劫。’所谓无心者。就是放下一切。如死人一般。终日随众起倒。不再起一点分别执著。成为一个无心道人。初发心人。具足了这三心。若是参禅看话头。就看‘念佛是谁。’你自己默念几声‘阿弥陀佛。’看这念佛的是谁。这一念是从何处起的。当知这一念不是从我口中起的。也不是从我肉身起的。若是从我身或口起的。我若死了。我的身口犹在。何以不能念了呢。当知此一念是从我心起的。即从心念起处。一觑觑定。蓦直看去。如猫捕鼠。全副精神集中于此。没有二念。但要缓急适度。不可操之太急。发生病障。行住坐卧。都是如此。日久功深。瓜熟蒂落。因缘时至。触著碰著。忽然大悟。此时如人饮水。冷暖自知。直至无疑之地。如十字街头见亲爷。得大安乐。

老参的难易如何呢。所谓老参。是指亲近过善知识。用功多年。经过了一番煆炼。身心纯熟。理路清楚。自在用功。不感辛苦。老参上座的难处。就是在此。自在明白当中。停住了。中止化城。不到宝所。能静不能动。不能得真实受用。甚至触境生情。取舍如故。欣厌宛然。粗细妄想。依然牢固。所用功夫。如冷水泡石头。不起作用。久之也就疲懈下去。终于不能得果起用。老参上座。知道了这个困难。立即提起本参话头。抖擞精神。于百尺竿头。再行迈进。直到高高峰顶立。深深海底行。撒手纵横去。与佛祖觌体相见。困难安在。不亦易乎。

话头即是一心。你我此一念心。不在中间内外。亦在中间内外。如虚空的不动而遍一切处。所以话头不要向上提。也不要向下压。提上则引起掉举。压下则落于昏沉。违本心性。皆非中道。大家怕妄想。以降伏妄想为极难。我告诉诸位。不要怕妄想。亦不要费力去降伏他。你只要认得妄想。不执著他。不随逐他。也不要排遣他。只不相续。则妄想自离。所谓“妄起即觉。觉即妄离。”若能利用妄想做功夫。看此妄想从何处起。妄想无性。当体立空。即复我本无的心性。自性清净法身佛。即此现前。究实言之。真妄一体。生佛不二。生死涅槃。菩提烦恼。都是本心本性。不必分别。不必欣厌。不必取舍。此心清净。本来是佛。不需一法。那里有许多罗索。——参。

禅堂开示

引言（中有复语因在禅七中开示者）

诸位常时来请开示。令我很觉感愧。诸位天天辛辛苦苦。砍柴锄地。挑土搬砖。一天忙到晚。也没打失办道的念头。那种为道的殷重心。实在令人感动。虚云惭愧。无道无德。说不上所谓开示。只是拾古人几句涎唾。来酬诸位之问而已。

用功的入门方法

用功办道的方法很多。现在且约略说说。

办道的先决条件——深信因果

无论什么人。尤其想用功办道的人。先要深信因果。若不信因果。妄作胡为。不要说办道不成功。三涂少他不了。佛云。“欲知前世因。今生受者是。欲知来世果。今生作者是。”又说。“假使百千劫。所造业不亡。因缘会遇时。果报还自受。”楞严经说。“因地不真。果招纡曲。”故种善因结善果。种恶因结恶果。种瓜得瓜。种豆得豆。乃必然的道理。谈到因果。我说两件故事来证明。

一。琉璃王诛释种的故事。释迦佛前。迦毗罗阅城里有一个捕鱼村。村里有个大池。那时天旱水涸。池里的鱼类尽给村人取吃。最后剩下一尾最大的鱼。也被烹杀。祗有一个小孩从来没有吃鱼肉。仅那天敲了大鱼头三下来玩耍。后来释迦佛住世的时候。波斯匿王很相信佛法。娶释种女生下一个太子。叫做琉璃。琉璃幼时在释种住的迦毗罗阅城读书。一天因为戏坐佛的座位。被人骂他。把他抛下来。怀恨在心。及至他做国王。便率大兵攻打迦毗罗阅城。把城里居民尽数杀戮。当时佛头痛了三天。诸大弟子都请佛设法解救他们。佛说定业难转。目犍连尊者以神通力用钵摄藏释迦亲族五百人在空中。满以为把他们救出。那知放下来时。已尽变为血水。诸大弟子请问佛。佛便将过去村民吃鱼类那段公案说出。那时大鱼就是现在的琉璃王前身。他率领的军队。就是当日池里的鱼类。现在被杀的罗阅城居民。就是当日吃鱼的人。佛本身就是当日的小孩。因为敲了鱼头三下。所以现在要遭头痛三天之报。定业难逃。所以释族五百人。虽被目犍连尊者救出。也难逃性命。后来琉璃王生堕地狱。冤冤相报。没有了期。因果实在可怕。

二。百丈度野狐的故事。百丈老人有一天上堂。下座后。各人都已散去。独有一位老人没有跑。百丈问他做什么。他说。‘我不是人。实是野狐精。前生本是这里的堂头。因有个学人问我‘大修行人还落因果否。’我说。‘不落因果。’便因此堕落。做了五百年野狐精。没法脱身。请和尚慈悲开示。’百丈说。‘你来问我。’那老人便道。‘请问和尚。大修行人还落因果否。’百丈答道。‘不昧因果。’那老人言下大悟。即礼谢道。‘今承和尚代语。令我超脱狐身。我在后山岩下。祈和尚以亡僧礼送。’第二天百丈在后山石岩以杖拨出一头死狐。便用亡僧礼将他化葬。我们听了这两段故事。便确知因果可畏。虽成佛也难免头痛之报。报应丝毫不爽。定业实在难逃。我们宜时加警惕。慎勿造因。

严持戒律

用功办道首要持戒。戒是无上菩提之本。因戒才可以生定。因定才可以发慧。若不持戒而修行。无有是处。楞严经四种清净明诲。告诉我们。不持戒而修三昧者。尘不可出。纵有多智禅定现前。亦落邪魔外道。可知道持戒的重要。持戒的人。龙天拥护。魔外敬畏。破戒的人。鬼言大贼。扫其足迹。从前在罽宾国近著僧伽蓝的地。有条毒龙时常出来为害地方。有五百位阿罗汉聚在一起。用禅定力去驱逐他。总没法把他赶跑。后来另有一位僧人。也不入禅定。仅对那毒龙说了一句话。‘贤善远此处去。’那毒龙便远跑了。众罗汉问那僧人什么神通把毒龙赶跑。他说。‘我不以禅定力。直以谨慎于戒。守护轻戒。犹如重禁。’我们想想。五百位罗汉的禅定力。也不及一位严守禁戒的僧人。或云。六祖说。‘心平何劳持戒。行直何用参禅。’我请问你的心已平直没有。有个月里嫦娥赤身露体抱著你。你能不动心吗。有人无理辱骂痛打你。你能不生嗔恨心吗。你能够不分别冤亲憎爱。人我是非吗。统统做得到。才好开大口。否则不要说空话。

坚固信心

想用功办道。先要一个坚固信心。信为道源功德母。无论做什么事没有信心。是做不好的。我们要了生脱死。尤其要一个坚固信心。佛说大地众生皆有如来智慧德相。只因妄想执著。不能证得。又说了种种法门。来对治众生的心病。我们就当信佛语不虚。信众生皆可成佛。但我们为什么不成佛呢。皆因未有如法下死功夫呀。譬如我们信知黄豆可造豆腐。你不去造他。黄豆不会自己变成豆腐。即使造了。石膏放不如法。豆腐也会造不成。若能如法磨煮去渣。放适量的石膏。决定可成豆腐。办道亦复如是。不用功固然不可以成佛。用功不如法。佛也是不能成。若能如法修行。不退不悔。决定可以成佛。故我们应当深信自己本来是佛。更应深信依法修行决定成佛。永嘉禅师说。‘证实相。无人法。刹那灭却阿鼻业。若将妄语诳众生。自招拔舌尘沙劫。’他老人家慈悲。要坚定后人的信心。故发如此弘誓。

决定行门

信心既具。便要择定一个法门来修持。切不可朝秦暮楚。不论念佛也好。持咒也好。参禅也好。总要认定一门。蓦直干去。永不退悔。今天不成功。明天一样干。今年不成功。明年一样干。今世不成功。来世一样干。沩山老人所谓。‘生生若能不退。佛阶决定可期。’有等人打不定主意。今天听那位善知识说念佛好。又念两天佛。明天听某位善知识说参禅好。又参两天禅。东弄弄。西弄弄。一生弄到死。总弄不出半点‘名堂。’岂不冤哉枉也。

参禅方法

用功的法门虽多。诸佛祖师皆以参禅为无上妙门。楞严会上佛敕文殊菩萨拣选圆通。以观音菩萨的耳根圆通为最第一。我们要反闻闻自性。就是参禅。这里是禅堂。也应该讲参禅这一法。

坐禅须知

平常日用。皆在道中行。那里不是道场。本用不著什么禅堂。也不是坐才是禅的。所谓禅堂。所谓坐禅。不过为我等末世障深慧浅的众生而设。

坐禅要晓得善调养身心。若不善调。小则害病。大则著魔。实在可惜。禅堂的行香坐香。用意就在调身心。此外调身心的方法还多。今择要略说。

跏趺坐时。宜顺著自然正坐。不可将腰作意挺起。否则火气上升。过后会眼屎多。口臭气顶。不思饮食。甚或吐血。又不要缩腰垂头。否则容易昏沉。

如觉昏沉来时。睁大眼睛。挺一挺腰。轻略移动臀部。昏沉自然消灭。

用功太过急迫。觉心中烦躁时。宜万缘放下。功夫也放下来。休息约半寸香。渐会舒服。然后再提起用功。否则。日积月累。便会变成性躁易怒。甚或发狂著魔。

坐禅。有些受用时。境界很多。说之不了。但你不要去执著它。便碍不到你。俗所谓‘见怪不怪。其怪自败。’虽看见妖魔鬼怪来侵扰你。也不要管他。也不要害怕。就是见释迦佛来替你摩顶授记。也不要管他。不要生欢喜。楞严所谓。“不作圣心。名善境界。若作圣解。即受群邪。”

用功下手——认识宾主

用功怎样下手呢。楞严会上憍陈那尊者说客尘二字。正是我们初心用功下手处。他说。“譬如行客。投寄旅亭。或宿或食。宿食事毕。俶装前途。不遑安住。若实主人。自无攸往。如是思惟。不住名客。住名主人。以不住者。名为客义。又如新霁。清旸升天。光入隙中。发明空中。诸有尘相。尘质摇动。虚空寂然。澄寂名空。摇动名尘。以摇动者。名为尘义。”客尘喻妄想。主空喻自性。常住的主人。本不跟客人或来或往。喻常住的自性。本不随妄想忽生忽灭。所谓但自无心于万物。何妨万物常围绕。尘质自摇动。本碍不著澄寂的虚空。喻妄想自生灭。本碍不著如如不动的自性。所谓一心不生。万法无咎。

此中客字较粗。尘字较细。初心人先认清了‘主’和‘客。’自不为妄想迁流。进步明白了‘空’和‘尘。’妄想自不能为碍。所谓识得不为冤。果能于此谛审领会。用功之道。思过半了。

话头与疑情

古代祖师直指人心。见性成佛。如达摩祖师的安心。六祖的惟论见性。只要直下承当便了。没有看话头的。到后来的祖师。见人心不古。不能死心塌地。多弄机诈。每每数他人珍宝。作自己家珍。便不得不各立门庭。各出手眼。才令学人看话头。

话头很多。如‘万法归一。一归何处。’‘父母未生前。如何是我本来面目。’等等。但以念佛是谁。为最普通。

什么叫话头。话就是说话。头就是说话之前。如念‘阿弥陀佛’是句话。未念之前。就是话头。所谓话头。即是一念未生之际。一念才生。已成话尾。这一念未生之际。叫做不生。不掉举。不昏沉。不著静。不落空。叫做不灭。时时刻刻。单单的的。一念回光返照。这‘不生不灭。’就叫做看话头。或照顾话头。

看话头先要发疑情。疑情是看话头的拐杖。何谓疑情。如问念佛的是谁。人人都知道是自己念。但是用口念呢。还是用心念呢。如果用口念。睡著了还有口。为什么不会念。如果用心念。心又是个什么样子。却没处捉摸。因此不明白。便在‘谁’上发起轻微的疑念。但不要粗。愈细愈好。随时随地。单单照顾定这个疑念。像流水般不断地看去。不生二念。若疑念在。不要动著他。疑念不在。再轻微提起。初用心时必定静中比动中较得力些。但切不可生分别心。不要管他得力不得力。不要管他动中或静中。你一心一意的用你的功好了。

‘念佛是谁’四字。最著重在个‘谁’字。其余三字不过言其大者而已。如穿衣吃饭的是谁。痾屎放尿的是谁。打无明的是谁。能知能觉的是谁。不论行住坐卧。‘谁’字一举。便有最容易发疑念。不待反覆思量卜度作意才有。故谁字话头。实在是参禅妙法。但不是将‘谁’字或‘念佛是谁’四字作佛号念。也不是思量卜度去找念佛的是谁。叫做疑情。有等将‘念佛是谁’四字。念不停口。不如念句阿弥陀佛功德更大。有等胡思乱想。东寻西找叫做疑情。那知愈想妄想愈多。等于欲升反坠。不可不知。

初心人所发的疑念很粗。忽断忽续。忽熟忽生。算不得疑情。仅可叫做想。渐渐狂心收笼了。念头也有点把得住了。才叫做参。再渐渐功夫纯熟。不疑而自疑。也不觉得坐在什么处所。也不知道有身心世界。单单疑念现前。不间不断。这才叫做疑情。实际说起来。初时那算得用功。仅仅是打妄想。到这时真疑现前。才是真正用功的时候。这时候是一个大关隘。很容易跑入歧路。（一）这时清清净净无限轻安。若稍失觉照。便陷入轻昏状态。若有个明眼人在旁。一眼便会看出他正在这个境界。一香板打下。马上满天云雾散。很多会因此悟道的。（二）这时清清净净。空空洞洞。若疑情没有了。便是无记。坐枯木岩。或叫‘冷水泡石头。’到这时就要提。提即觉照。（觉即不迷。即是慧。照即不乱。即是定）单单的的这一念。湛然寂照。如如不动。灵灵不昧。了了常知。如冷火抽烟。一线绵延不断。用功到这地步。要具金刚眼睛。不再提。提就是头上安头。昔有僧问赵州老人道。‘一物不将来时如何。’州曰。‘放下来。’僧曰。‘一物不将来。放下个什么。’州曰。‘放不下挑起去。’就是说这时节。此中风光。如人饮水。冷暖自知。不是言说可能到。到这地步的人。自然明白。未到这地步的人。说也没用。所谓‘路逢剑客须呈剑。不是诗人不献诗。’

照顾话头与反闻闻自性

或问。‘观音菩萨的反闻闻自性。怎见得是参禅。’我方说照顾话头。就是教你时时刻刻单单的的。一念回光返照。这‘不生不灭。’（话头）反闻闻自性。也是教你时时刻刻单单的的一念反闻闻自性。‘回’就是反。‘不生不灭’就是自性。‘闻’和‘照’虽顺流时循声逐色。听不越于声。见不超于色。分别显然。但逆流时反观自性。不去循声逐色。则原是一精明。‘闻’和‘照’没有两样。我们要知道。所谓照顾话头。所谓反闻自性。绝对不是用眼睛来看。也不是用耳朵来听。若用眼睛来看。或耳朵来听。便是循声逐色。被物所转。叫做顺流。若单单的的一念在‘不生不灭’中。不去循声逐色。就叫做逆流。叫做照顾话头。也叫做反闻自性。

生死心切与发长远心

参禅最要生死心切。和发长远心。若生死不切。则疑情不发。功夫做不上。若没有长远心。则一曝十寒。功夫不成片。只要有个长远切心。真疑便发。真疑发时。尘劳烦恼不息而自息。时节一到。自然水到渠成。

我说个亲眼看见的故事。给你们听。前清庚子年间。八国联军入京。我那时跟光绪帝慈禧太后们一起走。中间有一段。徒步向陕西方面跑。每日跑几十里路。几天没有饭吃。路上有一个老百姓。进贡了一点番薯藤。给光绪帝。他吃了还问那人是什么东西。这么好吃。你想皇帝平日好大的架子。多大的威风。那曾跑过几步路。那曾饿过半顿肚子。那曾吃过番薯藤。到那时架子也不摆了。威风也不逞了。路也跑得了。肚子也饿得了。菜根也吃得了。为什么他这样放得下。因为联军想要他的命。他一心想逃命呀。可是后来议好和。御驾回京。架子又摆起来了。威风又逞起来了。路又跑不得了。肚子饿不得了。稍不高兴的东西。也吃不下咽了。为甚他那时又放不下了。因为联军已不要他的命。他已没有逃命的心了。假使他时常将逃命时的心肠来办道。还有什么不了。可惜没个长远心。遇著顺境。故态复萌。

诸位同参呀。无常杀鬼。正时刻要我们的命。他永不肯同我们‘议和’的呀。快发个长远切心。来了生脱死吧。高峰妙祖说。‘参禅若要克日成功。如堕千丈井底相似。从朝至暮。从暮至朝。千思想。万思想。单单是个求出之心。究竟决无二念。诚能如是施功。或三日。或五日。或七日。若不彻去。高峰今日犯大妄语。永堕拔舌泥犁。’他老人家也一样大悲心切。恐怕我们发不起长远切心。故发这么重誓来向我们保证。














































虚云法师法汇—诗歌偈赞 鼓山门下弟子顺德岑学吕宽贤编辑

 
















赠何镜天宽仁居士

争名攘利处。秦关楚汉骛。一枕熟黄粱。梦回空无与。

斯世几英雄。倏忽卧草露。况诸不遂者。空把光阴误。

失足成千古。如来难救度。好趁宿愿深。快将生死顾。

佛言如皎月。照破无明路。叮咛信愿者。时时勤觉悟。

万劫获此身。燃眉急须护。法法皆我心。我心绝外务。

生亦不曾来。灭亦不曾去。生灭幻去来。如如体常住。

在凤林寺讽华严经见僧有琉璃碗损坏感赋

我有一琉璃。价胜金千亿。展布虚空塞。收藏没踪迹。昼夜放光明。

非关动与寂。猛火烧不得。大水漂不失。盗贼偷不去。鬼神难掩匿。

无异龙女珠。赛过连城璧。弥勒楼阁中。多宝塔前值。内涵自精莹。

外映明月色。不啻摩尼珠。透彻无间隙。满盘托不出。虚室自生白。

威音那畔拈得来。谁是知音亲相识。



戒期

得守空王法。勿为魔事侵。戒香薰宝座。梵网结珠林。

妙契西来意。单传东土心。但看沾化处。咸颂海潮音。




雨后望苍山

凭栏一望雨初收。云掩峰峦尽白头。遥向前山未到处。


梦与王羲之游庐山

王公墨迹宛如仙。清净真同出水莲。忆昔归宗题记后。算来又历几千年。

在吉隆坡灵山寺杨少洪来访不遇

野外归来日已斜。始知有客到山家。驱乌不解看家意。直使归鞭破晚霞。

杨子文章亦有宗。雄奇变幻夏云峰。夜来灯下频频读。不觉东窗渐透红。

在缅甸仰光赠高万邦居士

法身清净若琉璃。肉眼看来那得知。欲识其中玄妙处。细读寒山百首诗。

赠云岩大师

禅心高出紫云巅。气宇昂昂万众先。今日堂中推第一。钳锤毒辣慑人天。

黄山遥望平楚人烟二首

下界经声闻不闻。市喧朝暮自纷纷。人居平楚浑如醉。烟到深山尽是云。

欲寄钟声入管弦。嚣尘扰扰阻飞烟。人从清夜声钟后。始信灵山天外天。

普陀山奇峰宿雨二首

峭壁奇峰一抹烟。淡云微雨浸遥天。隔林石涧添幽咽。似答山僧不二禅。

西风飒飒雨蒙蒙。室冷禅枯意自同。蓦地一声来枕畔。闲情吹落万山中。

庐山午夜松风四首

满庭白露邑幽兰。淡叶疏花香半残。冷月孤悬人寂寂。松风吹彻夜涛寒。

阵阵松风泛海涛。声声天乐奏云璈。道人夜半清双耳。独起添香月正高。

禅心静寂白云中。秋水春山未许同。惟有松风吹别调。夜深素月已蒙蒙。

山空籁寂念无萦。绕室松涛彻耳鸣。自是丰干饶舌惯。常教夜半说无生。

峨嵋山怪石栖云四首

参差怪石隐峰巅。烟护云藏不记年。为问老僧颠过未。呼来留伴草堂前。

白云抱石石铺云。云石相依浑不分。可许老僧来展具。扫开云石看斜曛。

云去云来无定处。却寻怪石作相知。无心出岫堪依此。点缀峨嵋又一奇。

石壑云涛高际天。浑囵还是太初先。坡前犊子迷归路。引入香风蹴白莲。

大香山初春梅

雪冷灰寒又一年。梅花何事占春先。东风昨夜通消息。不是人间枯木禅。

雪压云埋树树低。寒葩冷艳缀芳溪。人间不识春光早。好鸟衔将处处啼。

鼓山屴崱峰

影耀长空驾彩虹。崔巍秀丽夺天工。挺然高出青云外。万古巍巍镇闽东。

黄山妙高峰

妙高峰隐翠微中。朝暮风烟迥不同。振策夕阳林外看。白云青嶂影重重。

黄山玉屏峰

地灵境胜自天成。山色溪光照眼明。倚枕玉屏开画嶂。松涛时和晚钟声。

九华狮子峰茅蓬

不住人间残剩山。别成小筑伴云闲。客来客去无迎送。笑指悬崖湾又湾。

普陀佛顶山

倚杖闲看落日斜。回光万道斗奇花。天孙应是无聊赖。织就云章衬晚霞。

春花秋月不关情。夕照翻疑梦里惊。赤白青黄描写尽。天孙纵巧织难成。

终南山翠嶂晴岚三首

轻烟缥缈画生寒。叠嶂层峦想像难。半似疏云半似雨。糢糊山色有无看。

似雨非烟六月寒。禅关深入万山间。品题未得骚人句。不许寻常俗眼看。

山深石径紫苔封。尚有寒光度晚钟。约住野云同入定。不容纤翳障晴峰。

泰山碧涧清流三首

山泉清冷惠风丘。碧涧潺潺日夜流。何事匆匆人间去。惹他溪畔饮牵牛。

一派溪声入耳幽。空山清冷恍如秋。有时似会禅心寂。流到阶前又伏流。

一碧纡絅漱石来。源清何自著尘埃。爱渠有本堪渟蓄。好把青莲就水栽。

燕京赠清一和尚

知君健翮独翱翔。大隐城隍乐未央。非是三关俱透过。何能火里种莲香。

赠峨嵋山妙道师

七十峰高隐翠微。暗云疑雨任翻飞。雪消晓嶂开天色。拨尽胸中是与非。

寒云懒鹤作生涯。为厌钟鸣鼎食家。自有天真无限乐。莲收菊放又梅花。

止水

一泓清水漾微波。无去无来意若何。寻味个中消息否。冷然万法影痕过。

与复庆禅师

于海门习楞严及江东报恩习讲住金山朝南海礼育王塔

后朝天台毕分散至余隐泰山得其书因怀慕故以偈覆之

焦山听讲记当时。同习楞严号总持。佛示阿难登觉路。见犹无见匪无知。

回首春花几度残。相携行脚到金山。长连床上连单坐。每感吾兄心量宽。

江东同到报恩堂。渡海朝台礼育王。未歇狂心留幻影。堂开选佛又逢场。

在嵩岳遇一禅友问余何名答曰德清彼曰此我名以偈答之

异地相逢共一名。溪山云月岂殊形。威音尚有二万亿。因地何妨两德清。

礼舍利塔偈

药王夙世自焚身。奉献如来授记因。三善觅来何所德。假名一指叙功勋。

山居

山居活计总天然。不落时人窠臼边。却向同心通一线。从苗辨地见根源。

乱云堆里坐痴呆。世念销镕养圣胎。地老天荒都不管。松花食尽又重开。

见山忘道山犹扰。见道忘山山更幽。云散水流天地静。一声长啸白云头。

林间遁迹世相违。涧曲山深到者稀。饭罢茶余无个事。白云为我掩柴扉。

怪石岩巉路转赊。盈眸景色笑参差。斜栽绝壁千年树。倒挂悬岩四季花。

湛湛灵池彻底清。乱山涌出月初明。几人今古曾吞月。饮者须知满不盈。

云流石窍影离离。丁斧何时凿出奇。凛凛寒风吹劫火。就中消息许谁知。

太白山镜池碧水二首

渟渟碧水淡如烟。遥接波光照眼前。想为虚空云打搅。常悬明镜注清天。

微茫遥露一痕天。碧影沉沉翠巘前。试问寒潭深几许。也将星斗个中悬。

寄嘉五台本昌禅人

余下终南山至滇掩关于兴福古院师常来信慰问

雪覆林丘气象孤。有无情识共顽躯。貌同枯木心如洗。说甚无生无尚无。

兴福古院寂且虚。此身暂借作安居。自从虎啸茅庐后。一介疏慵是病躯。

印虽无迹已成文。滴墨遥空寄故人。拟欲与公伸一问。纵然有口也难陈。

采茶

山中忙碌有生涯。采罢山椒又采茶。此外别无玄妙事。春风一夜长灵芽。

杭州玉泉寺过夏

一池荷蕊映波心。镇日北窗面主人。饶得薰风来几席。更无尘事到门庭。

慧焰禅人索茶

春光富足野人家。不问优昙问苦茶。劫后幽芳须著眼。四时无谢亦无遮。

无影林中一树花。非红非白遍天涯。可怜门外旁观者。信手拈来当作家。

阅古宿语录口占

礼罢黄龙已破家。又来重饮赵州茶。无明当下成灰烬。鹫岭重拈一度花。

题雪兰峨绝顶涌泉

绝顶凿池月映泉。饮者各须穷其源。欲觅此水源头处。天河常与海相连。

和汤瑛宽筠居士见赠

弘扬大法赖群贤。荷担如来汝著肩。扶起破盆齐努力。拈来信手是机禅。

原作

闽海昆池震法雷。曹溪重见法堂开。眉毛扫地婆心切。可是鸡山出定来。

踏碎须弥香象王。如来家业独担当。一盂粥饭三条篾。钟板重悬九道场。

和张世永居士

不但胸中能吐凤。还知笔下更生花。夜来若得坡公偈。留与山僧献释迦。

和陈真如居士

山重重又水重重。透出重重重见功。重重妙义重重意。不管东南西北风。

理重重复事重重。方位原无西与东。遍界不藏真实义。真如如是妙无穷。

原作

去了一重又一重。当机不滞是吾功。须知更有无功处。鼓棹南迎北面风。

不以一重去一重。门前舴艋各西东。两三野雀篱边语。透漏春光报腊穷。

过可渡桥

行过可渡处。宛与画图同。崖耸三千丈。峰连百万重。

长蛇蟠古道。大木卧苍龙。上下别寒暖。东西无定踪。

水分云贵界。桥接汉猺通。马度青霄外。人游碧汉中。

行行挥汗雨。步步虑狂风。日在竿头上。云留岩壑中。

春深稀雀噪。晴霁有霞封。岂独秦关险。休疑天堑雄。

会盟期八百。带砺汉初庸。履彼崎岖地。还思威德隆。

五台山即景

天生五台多奇迹。四时变化浑难测。叠嶂层岚翠欲流。返照云霞成五色。

平畴俯视万家烟。镜池水接连天碧。更有奇峰常宿雨。三春梅雪春风舞。

雨色漫天变幻时。苍岩冰积自今古。碧涧清流响不已。烟云泉石同栖止。

午夜松风振海涛。披衣起看千山月。

过九溪山李氏所施庵

李氏有山号九溪。施于僧衲建招提。年深寺古人遐矣。鹤老风清树亦低。

晓色乍开林鸟悦。普光将尽夜猿啼。而今每日采薇蕨。长忆首阳夷与齐。

栖茅九华

问道幽栖事几般。山中风趣有多端。萤流竹罅金千树。月洗松溪玉一湾。

带雪茶花供古佛。含香梅子荐新盘。有时独上天台顶。坐看江南叠翠栏。

回鼓山义才禅人索诗

不返家山四十年。今来松竹尚依然。岭头危石皆无恙。案上金经尚有传。

燕去未知为客久。鹤眠依止坐禅前。蓬飘萍聚应难定。祖席何人振法筵。

寄湖南劝清修净侣

烟霞何幸伴苍颜。屈指今经五十年。山海如常人物邈。沧桑无定古今迁。

禅心已定空无物。悲愿常增佛有缘。祗此一生清白业。更无余事记心田。

偷闲半世岁时迁。勤怠从来天地悬。三业不游安乐地。六根长远色空天。

分人分我总非道。计有计无不是禅。久矣浑忘尘世事。莫将余习到云边。

学得无为远世缠。六根清净一还源。逍遥物外千声佛。坐破蒲团几炷烟。

历劫尘劳风猎猎。本来面目月圆圆。身安意肯烟霞里。不作神仙胜是仙。

山居

历遍江湖到此中。把茅深隐万重峰。死柴头上心花灿。折脚铛边性海通。

彗帚扫穿百杂碎。锄头筑破五家宗。清风明月常如此。懒较诸方同不同。

茅庵高踞碧云霄。绝壁连溪系短桥。柱杖拨开灵脉眼。蒲团压折沈郎腰。

锄云种出松千树。汲水携来月一瓢。除此现成公案外。更无别法可相招。

从吾懒慢任痴狂。不与人间较短长。日上高眠松枕熟。客来清供晚花香。

三衣零落云千片。四壁萧疏雪满床。回忆杨歧当日事。凄凉不肯下诸方。

一室翛然居处常。平怀与世自相忘。瓮中米绝惟虚腹。岭外猿声试广长。

颇笑松筠如共语。时闻樵唱不成腔。参差万法皆空印。何必山僧更举扬。

叠嶂深幽环积翠。茅庵一个在中央。园中紫蕨供晨爨。涧底红芹待午尝。

雨霁白云凝素幔。夜深明月照虚堂。乾坤于我有何缺。颇笑侬家总没量。

赠五台山显通寺智慧师

禅分祖席又开山。别有生机展笑颜。死句不拈拈活句。先贤企仰后贤攀。

修心修道无如悟。谈妙谈玄总是闲。从此何劳山下问。烹茶挑水听潺潺。

峨嵋山顶白龙池

一泓如镜浸寒潭。逝者还从止处参。杯渡不嫌江海阔。清虚只在水烟涵。

泉流日夕藏高顶。雨气经时锁法龛。世谓池中多灵物。我来思与白龙谈。

为怀庆洪福寺德林老和尚祝寿

踏遍云山返故庐。契经信宿话居诸。德由行积招提渺。道与时乘界外舒。

涉水龙游难觅迹。平原凤翥易呈图。欣逢海屋筹添日。住世千年乐有余。

医师姚静轩请题

自从四大成形后。暑湿风寒亦累人。不有伽陀参造化。焉知般若转乾坤。

慈心化作药王树。悲念溥为寿世珍。更与一剂安乐药。十方世界尽回春。

赠妙瑞禅人回川

趋步相寻到古滇。愧无辣棒好呈拳。红炉点雪难留迹。正眼添沙枉度年。

白象频频辉昼永。青狮隐隐灿云边。天台南岳虽名胜。行愿宏深是普贤。

大理罗刹阁

一泓清水浴丹花。半似明奁半似霞。赚得贪心狂子弟。谁知爱欲是冤家。

分明觌面原非实。虽欲从之无可挝。世事看来俱似此。几人捏目不生花。

柱杖

采得一藤活似龙。半敲风雨半敲空。时来倒打天边月。长夜谁敲大地钟。

脑后见腮擒鹞子。顶门具眼捉飞熊。吾家虽有三玄要。犹借犍捶拄太空。

因道者有流落江湖之句书此慰之

昔年流落在江湖。踏遍江湖一物无。两袖清风谁著价。满怀明月自歌呼。

狞龙避钓犹冲浪。彩凤瞻罗莫下梧。雨露无私春富贵。乘风飘到帝天都。

重阳喜梅光羲居士至山

少陵诗思涌如泉。天矫飞龙挂碧天。四相飘扬云叆叇。通身皎洁月婵娟。

登高本自从初地。眺远还须上极巅。若使明朝遂此意。定携禅杖赋新篇。

喜胡宗虞居士至山

心似六窗未得收。春来景色度岑楼。座间风雅皆高古。岩下残慵匪浊流。

几树老松情不寂。半池活水与偏悠。山僧独愧无多供。故遣飞花伴客游。

赠一全上人

一卧溪山数十秋。不知白发已盈头。诗能入骨情应碎。话到离群泪自流。

好事竟从闲里过。故乡多在梦中游。那堪更听檐前雨。点点声声滴未休。

游滇黑龙潭

策杖寻幽历乱峰。烟云深处隐龙宫。波心游戏鱼千尾。崖畔舒情花几丛。

梅老藓枝横殿外。竹修翠干舞庭中。主人似醉葡萄酒。游罢归来报晚钟。

秋日同友游云台山

金风吹动隐深秋。结伴携筇过岭头。树锁寒烟天欲雨。霜飞红叶日临秋。

谷风习习心随爽。泉水潺潺语共幽。会得云台真净界。何须物外更贪求。

访大兴寺归元大师

偶因访友入林泉。杖锡飘然拨紫烟。松径苔深禅院静。枝头叶密鸟声喧。

临池小构茅亭老。悟道孤高境界玄。此外不知何所有。门前青嶂插苍天。

赠静修戒兄

暂别家山卓锡泉。潜神静虑卧云烟。正偏不落言难举。物我双忘道自坚。

觌面相呈无剩法。当机一句具三玄。漫将无孔笛儿弄。吹彻九霄天外天。

寿德恒禅人

四十九年住此山。那知世态有多般。酱盐尽有一生足。势利全无半点关。

道重已超空劫外。名高宁作等闲观。有人问我山居事。花自芳菲水自潺。

说禅境偈示胡宗虞

慕道有如考古同。依他样子莫朦胧。定中绝念沉昏寂。坐内无疑堕死空。

入定顽空宾作主。四禅死定主人公。愚夫岂识迷家宝。错路修行枉费功。

附录胡居士赠诗

三生何幸到如今。钵盂林深得妙音。嚼细梅花方有味。破开竹节总无心。

胸中锦轴都霏玉。舌上红莲尽是金。别后云山遮不住。几回相忆几回吟。

题槟榔屿极乐寺妙莲师翁手建

琳琅极乐新成寺。杰阁层楼碧映红。檐卜花开香雾里。菩提树在白云中。

说来有法原无法。参透非空却是空。最爱僧房闲坐处。一窗明月半帘风。

鸡山大王庙

包括灵泉老地皮。抗流清处个中奇。胚胎蚌贝分还合。吞吐龙光即亦离。

尺木庭前花烂漫。锁烟桥畔雨参差。当年庭尉今何在。四壁萧然独有诗。

题苍山凤眼洞

苍山何日凤来临。飞去飞来岁月深。触目乍惊天宇阔。养心一任夜潮沈。

磴危尚恐迷高下。洞奥何劳问古今。六诏昔年歌有道。八方瞻望不凡禽。

秋深阅藏有感

秋深无处不烟霞。坐对浮图意更赊。冉冉残云筛露冷。潺潺流水出山叉。

焚香静夜披文句。掩卷回光印自家。大意观来无半满。文言之外有拈花。

赠自慧大师

祖德传灯不记年。试观乔大引莺迁。芳型不落南华后。妙道曾传西意前。

精进可能鹏比翼。沉潜应有月明天。拈花公案今陈迹。但祝君能一力肩。

赠香山宗亮和尚

香山泉石自清奇。卓锡高僧尚恋之。心学寻源宗马祖。禅灯久照寂无师。

螺峰宝阁开新面。古渡遗风触旧思。晤坐中霄谈靡倦。花阴已转上廊时。

赠性慧上人

生平性癖拙于诗。每遇诗人又学诗。自听法雷驱睡意。更将甘露涤尘思。

锡飞西土振东土。灯续微师又妙师。莫道谈经空色相。应知顽石点头奇。

因护法居士过访夜话

楖欐横担不问家。春归草色渐芳华。当窗喜见梅添雪。搔首方知鬓上花。

诗苦未谙工与拙。山空那计路偏赊。霜钟叩击松间梦。竹外风移翠影加。

牛头山感怀

迥出层云展画图。青狮白象点玄珠。当年快睹禅宗盛。自后犹闻道力敷。

四祖不传真面目。二师只话本来无。缅怀岂是佳山水。令我情深古丈夫。

赠觉乘上人

月落星辉气尚豪。兴来不用觅香醪。半窗竹色留青影。一枕松声吼怒涛。

身世虚浮如蝶梦。人情轻薄笑鸿毛。寄言林下参禅客。惟有庐山遁迹高。

大觉寺小憩

薰风拂拂过山家。为入松阴路转斜。临水不闻鱼戏藻。到门犹见鸟衔花。

定心有觉推支遁。法眼无偏羡永嘉。小坐竹亭尘顿息。何劳饮我赵州茶。

暹罗龙莲寺养病

自入龙莲养病痾。风光恰似老维摩。束腰尚乏三条篾。补衲还余半亩荷。

竹簟无尘清梦少。蕉窗有兴夜吟多。明朝若得青莲约。缓步深山问鸟窠。

居仰光时与陈云昌极相契来访不值

鸟道千寻不易攀。缘何得透白云关。知君精进能忘倦。顾我疏慵未改顽。

藓石那堪题妙偈。枯藤却爱点佳山。莫嫌小院无精供。独有清溪叠翠鬘。

送净参上人回闽

曾闻老子道如龙。说似吾兄更不同。动若春山腾紫气。止如秋水映寒空。

青莲舌吐谈多妙。皓月当胸意自融。游罢泸西归去后。门前定有向南松。

过崆峒山

凿破云根一径通。禅栖远在碧霞中。岩穿雪窍千峰冷。月到禅心五蕴空。

顽石封烟还太古。斜阳入雨洒崆峒。山僧不记人间事。闻说广成有道风。

五台山

名山胜概自天开。一万菩萨住五台。积雪千年僧入定。祥云一朵□初回。

奇哉金色清凉界。乐也曼殊智慧才。前后三三是多少。喜师行脚不徒来。

夜泊洱海

数年不作海天游。今夕乘风一泛舟。似箭灵槎穿巨浪。如霜皓月映高秋。

钟鸣断续隋唐寺。渔唱沧浪芦荻洲。欲问前朝争战事。恐惊波底老龙愁。

寄妙岩同参

岁使人归说大名。始知驻锡在杭城。廿年契阔音书杳。两地想思感概增。

禅友同参皆老大。离群索处费经营。何时再集东林寺。重把诗文仔细评。

梅开在冬至后一日

天道循环岂数哉。一阳初复透三才。梅花早布人间信。葭管时飞琴上灰。

按候应知阴已往。占云可决泰将来。这般默露天心处。独有禅翁预解怀

厦门虎溪与会泉上人夜话

溪连海气逼虚空。一道悬崖小路通。山色重重图画里。人家隐隐雾烟中。

鹭江水静月铺白。雪岭枫高霜染红。更感会公多雅意。烹茶相对话无穷。

寿北京龙泉寺道兴和尚并柬心学老和尚

王城闹市现神通。绕座香云知几重。三度圆光成戒品。两朝名宿印心宗。

禅参赵老庭前柏。寿比黄梅岭上松。但识曹溪真的旨。大千都作一华封。

题鸡足山雷音寺

兹山若非祇树林。昔人何以号雷音。江风怒吼三天力。泉水清冷十地心。

驯鸽不惊云外虎。毒龙偏护水中禽。寄言海内波旬众。莫与吾师较浅深。

天台山石梁桥

两山连系架空来。岂有飞虹费剪栽。不信凡夫能著力。焉知菩萨显奇才。

神工妙出人工外。鬼斧精于铁斧开。锁纳名山诸胜概。桥流不去莫惊猜。

题智药三藏开辟曹溪宝林山即今南华寺

鸟瞰高峰圣域图。形如象鼻护禅都。预知英俊如林木。曾饮溪流净钵盂。

镜树原无真面目。碓房应有探骊珠。精灵山水诚如此。向往情殷古丈夫。

拈钟板韵

自设禅堂萃若英。四时钟板甚分明。威仪整肃隆朝野。规矩森严冠一精。

从上纲宗今此振。由来慧命自兹清。奈何末运徒儿戏。终日钉铛礼不诚。

忆初发心日有感

六十年余被业牵。翻身直上白云巅。眉间挂剑清三界。空手携锄净大千。

识海干枯珠自现。虚空粉碎月常悬。撩天一网罗龙凤。独步寰中接有缘。

赴佛严大会柬德润禅人

忆昔随流绕法堂。争知地老与天荒。乘风捕虎云生足。入海摛龙月满窗。

劫外优昙初发蕊。天边月桂正芬芳。于今重履清凉地。万象森罗拥法王。

怀普照和尚

为歇狂猿诣远山。谁期早捷白云间。调同湛露盈禅室。念切红轮落照关。

猊座高张重遣兴。法灯朗耀迭开颜。归怀欲叙寒暄事。不觉霜飞入鬓斑。

怀普陀顶山文质和尚

昂首青霄数几人。阿谁彻骨没锥贫。曾经浊浪心逾静。早侍巾瓶印更亲。

坐断千山茅屋月。唤回大地洞中春。光辉祖室无多让。一段馨香久播尘。

秋夜万萧国良

少小相亲弟与昆。兰陵堂下乐天伦。豪吟子美诗千首。狂饮青莲酒一樽。

漫道琴书难有托。终怜儿女未成婚。醒来独见屋梁月。清韵悠悠绕梦魂。

访友

雨过青山景色宜。登临正及菊花时。半山先入王维画。海气全收杜甫诗。

出塞笳声悲断续。排空雁字望依稀。我来绝顶频惆怅。却欠良朋酒一卮。

戒期牡丹忽开

声声羯鼓自天来。催得丹花晓夜开。素粉高堆童子面。轻脂淡染美人腮。

为嫌吴宛风烟地。来伴山僧定慧台。独笑灵云无视听。误将桃萼叹奇哉。

结茅终南山

远离城市隐山阿。为爱山阿乐趣多。春鸟啼时花灿烂。秋蝉鸣处月婆娑。

高情岭上松千树。免俗庐边竹几窝。我欲栖心犹妄想。谁知早被是非魔。

寄普陀法雨经楼印光法师

愧无健笔写青天。底事由来记不全。况值秋风惊晚树。料应寒月伴枯禅。

挑灯夜拥生公榻。对座时谈寂子篇。遥忆普陀经隔岁。黄花开遍宝楼前。

栖芦五台山秘摩崖

烦恼犹如水上波。一翻一覆复如何。松花饭饱忘香稻。椒荔衣轻胜绮罗。

园果只堪供鼠耗。田租不足税催科。殷情更有西风月。夜夜清光照缘莎。

游平阳府南北仙窟

黄河岸柳绕荒烟。仙窟临流接大川。望断红云飞白鹭。浮来碧浪漾青田。

秋山影落维摩笔。鸿雁声归子美笺。曩日莲花留鹿迹。风光犹在夕阳边。

与诸居士游黑龙潭赏梅

镇日庵中绝点埃。却寻春色到山隈。潭光频溅九真地。花信争传一树梅。

点点清芳捐俗虑。珊珊瘦骨岂凡材。寒香未负罗浮意。盍上神仙百尺台。

雪窦看瀑

不是玉龙出翠峦。雪光岂得溅晶盘。弥空云气晴犹湿。峡岸雷声敛尚难。

素练重重穿树碧。明珠滚滚落江寒。我来倚杖崖头立。好与游人隔槛看。

答友候

柴扉虚掩自安然。与世无关只乐天。百尺潭声流日月。一林鸟语话诗禅。

空山说法云为幔。削壁栽松石作田。自是渊明归去后。至今不到虎溪前。

和宁海同参学友雁字诗

春日融和秋露清。云间图画应时呈。行行浑似龙蛇阵。字字犹如画幅明。

两翼初联新翰墨。五常夙具旧声名。只因预识寒温处。惹得无心倍有情。

为海门方丈作偈

虽然处处有三椽。恁得清池且种莲。一榻无余随意坐。两餐之外任高眠。

卷翻大地无些土。粉碎虚空别有天。扫尽尘劳无挂碍。逢人只是不谈禅。

赠伟然开士

大隐从来在市廛。全膺五福类诸天。书经不亚钟王体。演法长游流俗边。

但见庞公成妙道。从知火宅有红莲。更兼净业资人己。苦海今添一法船。

九华天台山

禅关高拥万山前。积雪遥看落照边。奇石似从岩外立。危崖还拟座中悬。

蹉跎岁月安禅地。点缀云霞护法筵。眼界一开千里月。天台胜迹古今传。

明月庵感怀

老大堪伤事浪游。星霜冉冉白云头。高山流水时招隐。野鹤孤云乐自由。

时倚东皋迎素月。闲披西爽数青丘。凝眸便作乡关梦。一席轻风卷旧愁。

息影空门事若何。欲图敛迹影偏多。无心著履频高下。得意天机懒琢磨。

偶随春茗人如醉。厌听狂歌语近魔。梦梦彼苍君莫问。家山犹是障烟萝。

送春

花魂欲断鸟凄啼。试问春光何处栖。片片落红飞远近。枝枝斜照露高低。

繁英不作飘香态。嫩绿偏从老干齐。为报东林休拟意。来年订约赏南溪。

哭本师法原和尚

西风吹折上林枝。鸾鹤于今失护持。低首不逢三顿棒。伤心下泪一哀诗。

云瓶献寿春风后。作赋招魂白露时。曾记昔年秋夜月。印心曾有几人知。

妙峰山上方庵

妙高峰顶上方庵。晓日朝朝照碧潭。树里琳宫藏贝叶。亭前玉蕊放优昙。

眼前消息原无隐。脚下提持尽指南。话到其中亲切句。前三三与后三三。

秋深于桐官山茅蓬与宗达大师夜话兼送别

山林秋夜两初停。坐对蒲团漏已深。验我行藏拈半偈。知君身世悟三生。

篝灯欲动寒花语。有约重寻旧笠盟。消息又通投子路。何须汲汲向南行。

隐居九华山狮子茅蓬

尘世谁能识隐踪。行吟陌上偶扶筇。竹分新旧青深浅。山别阴晴翠淡浓。

梦里家山衡独秀。道于今古意终穷。翠峰古寺烟萝隔。坐听疏钟在远峰。

半间茅屋一闲僧。破衲如蓑碎补云。雨后每栽松柏树。月前常读贝多文。

青山满目空诸有。黄叶堆门绝世纷。搔首不妨须发白。未能高洁也超群。

翛然林壑足忘年。些事无关只自禅。树密暗收千嶂雾。竹高翠映一林天。

机心未绝花争放。懒习何妨鸟对眠。向晚夕阳悬古镜。本来面目自森然。

苦乐何须较眼前。芒鞋竹杖总茫然。无舟可渡情中断。有路堪扪梦里天。

花到夜深知寂寂。草经霜败尚芊芊。风尘若定荣枯事。习静人知世外禅。

赠归宗法性老宿

聊向松丘植一枝。主宾针芥颇相宜。几番冷况消无尽。一片冰心涅不知。

世味翻来都法乳。杖头点处总威仪。投机顿觉忘年齿。须鬓霜侵失所之。

贺寄禅和尚任天童方丈

衣留太白一灯长。百尺松高古道光。法印特开新雨露。祖庭复振旧冠裳。

山中礼乐千秋宪。海内文章万古香。总是三关曾透过。东西震竺任翱翔。

赠松山秋然大师

素居林下示单传。寒谷常生自在香。傲世由来无六月。冷怀何处不三光。

少林共契唯心旨。熊耳平分了义方。自有冰心留太古。任教天下辩青黄。

卧病偈

小病何须日恐惶。饶他艾术与姜汤。通身自是还元药。一念无非寿世方。

白昼经行提劲气。通宵禅坐定心香。不资药力资神力。只此伽陀大药王。

诔郑茂岗居士

民国二十年冬。郑子健率眷。奉其太翁茂岗居士。南归香山。次于镜海。旬日得噩耗。寂于莲花峰下。其家子孙眷属。多三宝弟子。勤修净业。经云。西方佛号。一历耳根。永为道种。

百年大事都如梦。一觉春光九十年。此日翻身归觉位。西方直指示前缘。

信知净业成家业。即在人天入佛天。子职若能全孝德。为亲当植火中莲。

寿赵藩石禅居士

藩封万里羡君豪。易水风高寿亦高。柱石承天占帝赉。巴陵夜雨息惊涛。

薇垣映日隆维翰。花甸行春到乐窝。难得具生一切智。无边光寿是弥陀。

元旦日赠夹山法周上人

镇江一别各浮沉。冬尽春回闻足音。恰值道吾开鹤篆。欣逢船子识钩深。

拈华旧案频餐采。法会新轮转拜金。我爱夹山门范峻。安禅说戒到而今。

示学人

莫嫌老大不知愁。对境翻能为尔谋。训诲未从今日熟。契经还向几时求。

清宵隐几惟贪睡。白昼披襟事浪游。倘不束心求至道。未知黑发可能留。

秋怀

中庭落照雨初晴。翠叶迎人扑面轻。丛菊翻风清欲语。芙蓉映水艳徒惊。

尝将世味催繁鬓。叹息人情且避名。夜静疏钟敲月上。漫将感慨对孤明。

体安和尚索诗

大道浑然无所名。知师素蕴激源清。光分祖焰鸡窗净。座对林皋鹤梦醒。

乔木阴森空色界。灵台皎洁绝凡情。隋珠赵壁由来重。怎及法华多宝经。

登西藏大雪山纪胜

路入西天更有天。雪峰高矗万峰巅。乾坤阖辟非人世。法界氤氲集古仙。

四面山川收足下。一帘星斗挂窗前。云霞雾霭堪消受。却胜乘槎泛月边。

潮州金山学校请讲心经众学生请题一偈

般若不属有无言。万象森罗一体圆。动止不昧当前鉴。迥出中流两岸边。

溪声说法听者听。猿鸟唱和玄中玄。触处逍遥触处是。桥头湘子亦灵源。

赠胡文虎居士有序

在鼓山时与胡居士。暨林鸿超。同游喝水岩后。已十七年矣。居士多寓叻坡。近在香港建虎豹别墅。筑浮图数座工竣。于戊子春。派人至云门相邀到港赋赠。

喝水岩前同听钟。十余年事各西东。万金油药家家重。千佛祥光事事隆。

广植菩提根已熟。有缘香海又相逢。浮图七级皆多宝。万德庄严智慧隆。

示空谈不行持者

佛法不是空口讲。言与行乖成两样。名闻利养快一时。热铁火轮苦万状。

袈裟底下失人身。地狱门中难解放。闭口不语三十年。此是上乘上上上。

和许坚白居士原韵

山寺难邀长者车。何时枉驾过幽居。感君鼎力为屏翰。羡子心田胜美畬。

喜有新诗辉斗室。愧无白犬报音书。问予镇日浑何事。一句弥陀万虑舒。

湾甸土司景绍文专人送袈裟至山问道答以诗

紫衣遥惠到柴扉。远隔关山入翠微。瘦骨自怜寒雨夜。栖鸟犹解望晴晖。

异风殊俗皆成佛。见性明心是指归。珍重谢君将厚意。一声清磬代归依。

别之鼓山

光绪三十三年丁未。由京请藏回鸡足山。至厦门得莲公噩耗。转回鼓山。料理事毕告辞。大众再三挽留。以奉藏旋滇。又伤国难。不敢延缓。留偈作别。

夕阳归客感愁心。忆侍巾瓶泪满襟。诲我真修戒定慧。动人感叹去来今。（四十余年沧桑之变老者不见青年不识）

龙髯未及斯何世。鹤影长空渺故林。今日真成生死别。孤怀廖落发长吟。

和周谦牧居士原韵

楞严验性命击钟。日用不知带业浓。八万法门方便说。一言当下尽归宗。

梦同善恶僧依虎。劫度庄严鱼化龙。般若缘深文字胜。知君句里有机锋。

和岑学吕居士原韵

一事一物皆道微。荼何苦也蕨何肥。天机活泼花迎鸟。人事艰难食又衣。

欲学修行齐放下。倘言向上更知稀。观空试向蒲团坐。那有身心与是非。

附原作及序

甲申冬。日寇陷曲江。虚师由乳源派僧来迎。冒大风雪。迁途二日。乃抵云门。至则雪夜迎年矣。在寺两月。侍师时有启发。呈诗一首。

鸟道盘空入翠微。经旬积雪瘦山肥。断桥石乱迷樵屐。破寺云归补衲衣。

隐迹尚嫌林未密。清修宁怨粥常稀。棒头多谢吾师眼。今是何曾异昨非。

偈答张溥泉居士继

扫除尘迹入山林。如幻林间伴野禽。懒惯云山闲似我。觉来宇宙小于心。

万缘顿息息何住。一念皆空空自吟。此径已通前后际。和光混俗罕知音。

答屈光瑞居士

乐天问道在西湖。忆起金山事更娱。自是镇门须玉带。因而听法屈金吾。

放开鹤去前山远。觅得牛归牧草枯。弹罢无弦琴几曲。流商刻羽和还无。

偈答黄蘅秋居士

忆曾揖别在香湖。一片丹心辅国都。千丈灯悬无我相。半龛香蔼是真吾。

月挑兔角江心阔。风系龟毛树影枯。四大本空何所住。浮云散净自虚无。

和刘若英原韵

蚁光炎于丙子岁来南华礼祖后回泰被刺夫人刘若英以相片并诗寄来送入功德堂

茫茫苦海叹劳尘。善恶升沉自有因。报尽一生还是喜。了其千劫有何嗔。

裂开神网兼情网。始觉盘新日又新。汝是女流犹解事。楞严会上看华巾。

原作

一念驰求未息尘。娑婆草草叹劳人。曹溪礼佛曾留影。泰国修罗忽动嗔。

宿债已酬诗债累。世情能淡道情新。宝林山水西天样。莫恋霓裳爱锦巾。

随缘无碍三偈

自爱灵山入海湖。逍遥云鹤是良图。月挑兔角江妃避。风系龟毛石女呼。

道岸登时心即佛。慈航渡过我忘吾。云峰楚道曾超越。战伐声中一览无。

策杖寻幽路逶迤。寒花照眼一枝枝。峥嵘石壁摩空出。曲屈松阴匝地垂。

烘草三年僧久住。披云此日我来迟。徘徊不肯便归去。笑指青岚载咏诗。

清宵云卷月轮孤。湛寂心如定海珠。万法此时都不会。况论尘世事荣枯。

牛头妙契黄梅旨。虎伏长留石上趺。一个蒲团些子地。山青水绿总归吾。

和王秋湄居士薳

禅门洙泗儒而佛。几个知恩解到家。百岁夜灯余硕果。五宗玄印此那伽。

妙严楼阁云何入。历劫稠林怎不邪。所愿福田时广种。曹溪永护古袈裟。

附原韵

平生不昧曹溪水。仿佛南华是旧家。殊胜眼穷收窣堵。万函龙曜护楞伽。

余魂欲净犹惊劫。瑞像无言直破邪。乘愿憨山今得是。道场知复照袈裟。

和真如居士韵

天真不假异和同。如影随形处处逢。时流当下能荐取。四生十类尽皆蒙。

大似伶人一场幻。有何尊卑富与穷。指点分明明似镜。切勿自负负祖翁。

原作

如来德相众生同。畜狱翻身几度逢。地厚天高庸可共。驴前马后早相蒙。

明如足下犹轮翳。待出头来已劫穷。名自缚人人岂缚。对观怜煞老师翁。

铁树开花偈（辛未年在鼓山讲梵网经方丈丹墀两株铁树满树开花）

优昙钵罗非凡品。随佛示应现金花。世间麟凤称祥瑞。现则吉庆昔人夸。

兹山丈室两铁树。众言此卉不敷花。当有主林神拥护。故示荣粹放奇花。

樟树祈戒偈（在南华寺山门外古樟一株现僧相乞戒）

佛与众生同一体。瓶盘钗钏总是金。了知瓶等无殊异。生死涅槃一例平。

樟树求戒现僧相。如月印潭彻底清。心境幻化如马角。天堂地狱何喜惊。

虎拜佛偈《乙亥年十一月在南华旧殿说戒夜深一虎来入戒台下伏跪点头被驻军见持枪追逐余劝阻后不敢入寺常近寺鸣吼》

众生颠倒十二名。有无色相各涵灵。南华颇与诸方别。虎伏庭前树听经。

奇异枯柏重生翠。古樟乞戒现沙门。大似灵山会未散。南询曾见主林神。

虎知崇拜佛威光。大小空等载典章。了知善恶皆是幻。弹指消殒历劫狂。

纵有千差与万别。随缘不变是金刚。者个如如常不动。清浊都来是道场。

龙归依偈《壬申年在鼓山戒期福州南台江桥龙现老人须发俱白来座乞戒》

圣凡未兆绝形名。识海妄动浪不停。透彻真妄龟毛喻。烦恼菩提水与冰。

达多龙女有佛性。傀儡悲欢本无情。闽江老龙求归戒。罪心殒灭一道平。

梵戒宏施广无边。神龙崇敬祈真诠。岳神归依林夜徙。神灵显应动山川。

闽江龙为长者相。三年鼓山祈法缘。善知妙性常不坏。阿耨多罗当下圆。

南华寺《前河流向寺门冲涌有碍余向南画地以改河流才兴工程一夜雨雷震大水横流次日新河顿成旧河填塞故纪之》

风雷并吼地灵惊。滂沱一夜到天明。开门另辟新世界。南岸河成一字形。

昔日分流皆没迹。沟坑洼曲似掌平。神工妙应非人测。岳神移松昔显灵。

题鸡足山《钵盂峰祝圣寺天王殿前余亲手栽杉木二株于山门左右如杆不数年大数围冠胜全山》

手植百蕙钵峰前。为壮名山如锦然。门前双杉列左右。侍佛无倦不辞年。

垂枝清翠堪栖鹤。荫覆一方息热缠。谁解乘凉双树下。洞彻心源天外天。

祝萧荣鹏居士双寿

兰陵堂上启华筵。西岛东瀛集众仙。弧矢高悬长至日。笙箫欢祝古稀年。

埙篪什奏家庭乐。兰玉临阶孙子贤。寒衲遥闻聊晋颂。木公金母寿绵绵。

和方乃斌居士韵

忽见南山瑞霭浮。郁葱佳气迥难俦。材工鸠应经连月。（诸君随带工师绘测）香火销沈历几秋。

（自清初修复又将三百年）禅悟谁能承鉴祖。溪名人尚说曹候。檀那功德真无量。聊献新茶学赵州。

附原韵

岭南胜景称罗浮。福地曹溪堪与俦。六祖灵身垂不朽。憨师伟绩足千秋。

名山有幸来虚老。华寺重兴仗李侯。但愿甘泉曾饮者。明心见性续新州。

叠颂古水鸟树林常说法

行阐宗风遍玉湖。桃花开放悟闽都。大千世外随人识。七十年前认故吾。

棕拂微扬风荐爽。蒲团坐破月轮枯。果能出有空斯相。静对能仁可入无。

行脚从来遍五湖。放眼南都又北都。嵩山另辟多分派。少室单传止认吾。

竹击早将文字扫。葛藤已向识田枯。何缘此地开方丈。得听赵州一个无。

曹溪分派抚仙湖。卓锡高人自上都。问字人来方让我。拈花佛授忽惊吾。

应知话堕云门在。何用磨砖笔海枯。愿得上方寻究竟。顿忘镜树一时无。

衍分万派洞庭湖。南北原来共一都。世出世间尔自尔。枝攀枝上我忘吾。

何时得把砖磨彻。此日先观笔阵枯。铁棒不妨频领略。承当言下听无无。

沧溟潮涌遍江湖。天末今成选佛都。飞锡东来谁作主。谈宗直下孰为吾。

云生岭上形无住。月定波心迹未枯。此际风光人共见。个中却笑一言无。

庐山才过鄱阳湖。何用干旄到上都。正忆杖头寻古佛。刚于指下识真吾。

昙花自此香流远。祇树从今叶未枯。愿向座前礼双足。空空沙界说真无。

大阐无遮面一湖。云游到此即名都。横磨宝剑惟风穴。趯倒胡床有道吾。

楚蜀滇黔金地满。东西南北草鞋枯。云横一派三峰瘦。山色遥看似有无。

抚水高踪忆子湖。阴浓缘树覆仙都。池流三昧清如许。天外孤峰瘦似吾。

一剑霜寒今更老。双松雪袭几曾枯。禅心依旧归云淡。望里烟波何处无。

曾经杖笠至西湖。峰是飞来镇浙都。若有一棒到得汝。不妨十智同于吾。

扬唇弄吻身先槁。竖拂擎拳手已枯。近来懒说*轮法。不向人间论有无。

相逢两会住太湖。打鼓弹筝赋两都。野鹤闲云忘世外。青山碧水总归吾。

书将贝叶池长润。调落梅花笛未枯。非心非物自开朗。一天空洞半尘无。

水绕三峰共一湖。听经顽石纪吴都。江流月透传心法。云去山存印故吾。

酒兴许邀彭泽饮。诗肠不为了元枯。行行欲话南金贵。笑指前溪肯过无。

惊添新绿涨西湖。海气云蒸列市都。对影云何我是尔。隔山可识彼为吾。

阶前拳石孤峰秀。堂下杯醪勺水枯。咄咄空书全大藏。欲寻一画看来无。

白云一片映晴湖。随处招提即佛都。说法仍然金地满。传依漫拟派当吾。

千年教外宗尤盛。七尺单前话未枯。南北顿圆俱在此。几翻拨转悟生无。

法雨霏微漾晓湖。行云流水过通都。远峰点翠莲开社。近水凝观月映吾。

玉麈潭倾花乱坠。诗瓢秋老兴非枯。自从识得沩山子。函丈何须更话无。

唱和新成拨砚湖。诗仙纸价贵三都。推开明月谁为比。踏遍青山不负吾。

地脉殊生渊自润。比肩岩秀石难枯。于今雪点红炉后。直下承当者个无。

薰风迢递遍江湖。凤岫龙山拥郡都。指上单前随处是。桃蹊学下冀调吾。

谱成白雪琴长润。梅落江城笛不枯。放掉收竿无不是。西江吸尽可传无。

庞山浮石到天湖。杯渡南来入五都。现相情形宁别尔。独尊宇宙量惟吾。

啸生远岳声非寂。诗出狂禅兴不枯。近来拈得峨嵋雪。六月严寒冻有无。

年来树帜在昆湖。今步俞元旧佛都。指岸登航先到彼。披襟当箭不须吾。

碓头米熟休言密。茗宛搜肠岂润枯。何事德山才入室。东西顾盼说无无。

金绳解缆渡仙湖。任施闲闲雅且都。随处三玄频指示。谁当一喝敢支吾。

遍周沙界原为法。坐破蒲团半是枯。柱杖而今云水外。岂嫌寸地卓锥无。

秘渡当年驾海湖。云津佛会已成都。华岭锡挂山为主。少室灯传壁印吾。

法说无边顽石点。道能精进爱河枯。俞元自此金沙布。量得维摩十笏无。

年来紫气遍江湖。香满檀林瑞满都。信口禅机皆有韵。随言棒喝岂支吾。

传灯座上花常茂。洗钵池边草不枯。莫道老僧多觉悟。诸缘放下总归无。

云满南山月在湖。道风披拂到京都。群贤唱咏分先后。多士赓歌别汝吾。

思透禅关偏有妙。句从意外岂同枯。淡心欲吸西江水。不识依稀万一无。

云归远岫月归湖。几载声名冠市都。心境圆明函慧镜。机峰迅彻剑昆吾。

遥瞻玉笋峰添秀。回首嵩山墨未枯。闻道西方游杖履。于今东步话虚无。

寄禅和尚逝世经年雪中重过湘溪寺

昔年相遇楚江头。此日江南踏雪游。几树寒鸦迷古道。一声羌笛动新愁。

遗诗每诵心先碎。墓草成荒泪暗流。回忆北平凄绝处。龙华残寺影空留。

吊沪上留云寺观月和尚

观师宏范气如虹。名在江南老宿中。二十余年辛苦事。算来一一付春风。

悼天台华顶龙泉庵融镜老法师

临行悲嘱付衣锱。正是薰风四月时。门外影存陶令柳。堂高难和远公诗。

两翻荷叶添新翠。泪滴莲根叹色丝。惆怅吾师真面目。寒光一片透龙池。

领师棒喝两年余。自审通身痛未除。倘揭盖缠登宝地。便离烦恼见真如。

频沾慈惠春临半。得奉清光月上初。昨日传闻师坐脱。令人肠结不能舒。

师翁妙莲老人西逝

陡惊慧日落西州。痛煞祇园诸比丘。石鼓山林都变色。白云猿鹤尽含愁。

推棺不见双趺露。入室方知半偈留。忆昔庐山曾记□。莲花再放定回头。

悼宁波观宗寺谛闲法师

由来天道不吾欺。法运兴衰数与时。空假中观成妙谛。藏通别圆岂闲辞。

际兹末劫法独显。受托莲经是总持。册载持杭城分座日。辩才无碍仰师奇。

悼赤山法老人

赤山高处竖法幢。群魔匿迹毒龙降。高旻道布三千里。胜侣兼收大小庞。

有雁悲鸣来北地。无人继席起南方。可怜一具风雷舌。付与吴江又楚江。

悼沪上法藏寺兴慈法师

赤县潮高道岸崩。法雨随流逐沸腾。宝所苔封何所凭。眉毛排剑履薄冰。

老手支持菩提栅。急注仁王护国经。*轮圆转不曾停。髻珠受赏更谁能。

允宜长寿度众生。曲径无妨大道行。至人太上忍忘情。泰山肯比鸿毛轻。

不往天台待佛迎。弥留无疾密持名。宝池金莲标一茎。青选光交众眼青。

此界死哀彼生荣。七众一哭泪盈盈。茫茫苦海痛嘤嘤。一心不乱葵藿倾。

再来群希大愿乘。我闻如是欢笑声。俨然未散难弟兄。起灭无纵去来平。

闻清一禅师讣感挽

勘破尘劳即学空。相传有诀好流通。摄心之外无余物。遍体寻来也甚融。

不舍因缘崇助道。多营福业化愚蒙。一朝遽赴莲池约。半壁西南又缺东。

赠林鸿超居士七律并叙

居士与余在福建鼓山晤别已十七年。以相忆深。由闽经港来韶。步行抵云门。年届古稀。无饥倦之容。畅叙旧怀。不觉夜永。居士宿植德本。向道殷切。惜余无偃祖之饼茶。以接来机。深以为愧。翌日居士以先有预约。必须赴穗。临行。彼此依依。仍如东林送客。且行且谈。不觉又伴至曹溪。赡礼六祖。返马坝登车南行。居士坚嘱书赠。特缀七律一首。并送坛经一部。亦若永嘉之一宿而去也。时乙亥冬月初二日书于南华丈室。

不辞跋涉乳云蹊。为道浑忘困与饥。笑我已忘烟水梦。与君夜话饼茶稀。

晓风相送曹溪路。午饭才过马坝车。一宿觉参心愿遂。坛经珍重赠君归。

遇盗说偈三首

丁亥冬月朔。陪林鸿超居士至南华礼祖毕。初三日回云门。由韶乘车。中途遇盗。迫众下车。跪地俯首。不准仰视。独嘱余立路旁。未加劫掠。余众财物。洗劫一空。即衣裤鞋袜稍好者即令剥去。致被劫者。身多裸露。时当严寒。风雪彻骨。难众冻苦。哭声嗡嗡。余虽幸免。不忍漠视。即脱卸衣物及包衣分众。遮其羞冷。稍感风寒。最惨者其中有青年男女二人。从友借资为小贩。服装货物尽被劫去。一无所存。食宿失所。冻馁堪虞。岂定业所感。因果如是欤。非圣莫知。因说偈曰。

时世不靖出门难。盗贼如林闻见寒。奸淫掳抢并烧杀。暴恶凶残太野蛮。

上天无路避无处。惶惶行坐睡难安。但愿人人崇佛说。休将因果等闲看。

平时视民如蝼蚁。变时蚁民逞虎威。搁路截劫剥衣裤。裸受风雪真惨凄。

嗟哉同侣俱遭劫。独余何幸璧全归。救急恤难同此情。打开包袱分僧衣。

清水因何变浊水。澄之渟之水自清。良民何以变为盗。主者治者须分明。

水过石激古所叹。天寒露重鹤有声。空王早树无为化。垂拱而治致太平。

赠萧雪沧居士

弥陀一念挂心头。四色莲花涌作洲。七宝地成尘秽绝。一身归计去来休。

居同善友开因地。佛亦凡夫到圣流。汝自回光一返照。诞登彼岸有慈舟。

像赞

接引佛像赞

弥陀自性本天然。向外何劳更觅玄。欲识入廛垂手处。毫光常在指头尖。

题汉口沈诵清居士绘观音菩萨感应图

正法明古佛。示现观音圣。能于群生中。悲感循机应。

鹰巢与蚌腹。鬼畜诸佛性。感令识本心。脱苦得清净。

如月印百川。普应与月同。海涵并镜鉴。菩萨广包容。

佛法妙难思。度世见神通。世人常瞻礼。自他证圆通。

送子观音骑祥麟授书图赞

慈容满月玉纤纤。华钿云鬟翠欲添。为锡祥麟继世德。预先教授圣贤篇。

手持贝叶大士赞

手中贝叶是何文。透彻名为观世音。处处圆通无障碍。闻声随类现全身。

文殊大士像赞

高据狮王哮吼声。横拈柱杖智光明。当初错向清凉现。惹得丰干道姓名。

初祖达摩像赞

西来何意。有句无句。梁王不问。问亦无据。

摘芦过江。不露行藏。脚根立稳。儿孙承当。

一花五叶。不信而得。壁观之徒。谁能入室。

昔来赚我。前驱蛊惑。一棒敌残。拽回天月。

皮毛脱尽。骨髓流血。依稀似有。有何言说。

马祖像赞

妙体无形。随缘现相。衡岳磨砖。无端就样。踏杀天下。人天大匠。佛魔齐遣。一空依傍。四句百非。父子和唱。狮王哮吼。神龙跃浪。即心佛兮常心佛。不是心佛不是物。度生切兮春风拂。邪正都来机不失。咄咄万法非侣这是谁。吸尽西江犹汨沕。

题兴云寺诸老和尚像赞

因李印泉居士。属予修复兴云寺。（又名西竺寺。）至寺百无一存。独有历代住持影堂犹在。再绘为一幅。

西竺兴云。诸老和尚。临济儿孙。法门大匠。

开创斯寺。功行无量。继位住持。后学模样。

纸墨所绘。是相非相。悬之堂中。道无真妄。

影不离真。离即皆谤。欲识真影。如是供养。

咦。且道个中事若何。眉毛八字横眼上。

灵峤祖师赞并引

师未悉何许人氏。考诸古典。曾印心于马祖。隐于此山前岩。岩无名。以师号名之。今之寺址。原属龙潭。毒龙所居。多殃民。官绅请师制止。师诵华严。龙出听经。归降而去。患遂绝。众感其德。建中四年请于朝。赐建华严寺。迎师宏化。后他去。不知所终。

赞曰

契马祖机。去来无碍。妙阐华严。龙归息害。

开辟石鼓。雷音普会。万古道同。如函合盖。

灵峤祖赞

龙听华严。石鼓肇启。马祖一脉。光辉远迩。

水月道场。无是非是。苦海慈航。古佛同轨。

咦。白云千古自悠悠。一去无纵如逝水。



澄芳律师赞

父谓近执。子如妙吉。白日无端。被鬼神惑。

悲心济苦。三途无宅。踤身尘刹。报恩弘律。

谓圣化身。一个二个。神为饶舌。翻成话堕。

度生心切。将错就错。好不丈夫。被鬼看破。

慧命悬丝。悉愿负驮。挽转狂澜。力行毋惰。

竖降魔幢。亲冤通化。分身尘刹。瞻望税驾。

如馨律师赞

律祖如馨。优波示兆。拣点将来。传神化妙。

好眼无翳。翳眼无耀。卅棒不饶。鬼争石窍。

法门秋晚。大道凌夷。木叉失守。僧行渐亏。

师继南山。洗涤忘疲。德感文殊。扶律遗规。






融镜老人真赞

华顶山中。这老和尚。道齐诸祖。行继百丈。

吴越钦尊。一山德望。独耀天台。千崖花灿。

乾坤间气。法门大匠。人天眼目。后裔模范。

远水孤峰。澄潭月湛。漂渺遐风。千古之上。

鸡足山悉檀寺妙龄和尚真赞

父母未生。本无形状。为了生缘。权现此相。

貌古神清。心花灿烂。石老云闲。鸟啼花放。

若问阿谁。妙龄和尚。

鸡足山寂光寺云峰和尚真赞

这个老汉。神恰道况。戒若冰霜。澄潭月湛。

花灿幽崖。鸟啼青嶂。欲识此翁。松梢月上。

庐山海会寺志善和尚

五老峰前老叟。也来纸上现丑。寂光镜内藏身。孟阳界里展手。有时千峰嶂外。有时十字街游。或啸月吟风。或土面灰头。提起远公念珠。当场不让师友。罔知世缘将毕。闹里抽手西走。咦。威音那畔已前事。尽在山僧一笔钩。

宜兴显亲寺仁智和尚真赞

者老风颠。不落正偏。入廛垂手。脑后著拳。换骨抽肠。扫去帘纤。隔江招扇云里仙。直上祖图光大千。咦。欲识此翁真面目。鹧鸪啼彻百花鲜。

文真老宿真赞

者个老撰。非狂非狷。貌悲骨刚。是恶是善。

立志参修。总期实现。逢个知音。心肝俱换。

废寝忘餐。山水不辨。三四十年。打成一片。

久而不荒。老而益健。劈破三关。融通百炼。

四祖呵呵。二祖称善。德播两浙。道弥海甸。

矍铄龙钟。庞眉鹤算。尊而不荣。贵而不贱。

远观是真。近睹目眩。恶水一瓢。云开日见。

问是阿谁。文真老汉。

妙方和尚真赞

这个老汉。无名无相。自小出家。不会吃饭。永祖驱牛。濡师夺杖。几回钳锤。几顿痛棒。唤不回头。做模做样。口里喃喃。心中荡荡。如敌相逢。觌面不让。思之恨之。时刻不放。捉获冤家。活埋活葬。生与同生。死则同圹。一心不乱。千了百当。四大真非真。这个妄非妄。咦。三世诸佛一口吞。九品莲台随心上。阿谁如斯。妙方和尚。

普照和尚真赞

裂爱见网。超出火宅。干蛊丛林。遐迩钦德。

貌悴骨刚。霜松雪柏。慕公之容。山青云白。

仰公之道。松风水月。性无边表。大道寥廓。

法忍和尚真赞

道不在丹青。禅不在相貌。强自摹将来。赞之有何说。一笑震天涯。一语钦海岳。七祖一条棒。千僧唯一喝。豪气动坤维。风光穿碧落。从不轻视于人。就里有些些快活。衾枕天地兮自歌自乐。优游三界兮夜摩兜率。咦。他年要识真面目。万象森罗活卓卓。

月霞法师真赞

九华翠峰。天地一脉。前贤守法。后贤循则。

简素质朴。甘苦同克。谦柔敬畏。保身全德。

禅林绚彩。十方启色。唯心即佛。了无滞惑。

无声如雷。岂关语默。不住人天。岂慕乐国。

脱体全空。归无所得。云峰出岫。崖峦挺持。

啼鸟声声。松风瑟瑟。

圣修大师真赞

不是恁么形像。刚才起模画样。从来万法同根。究竟虚空等量。

鸡峰授汝律仪。冀汝法超吾上。作么天意难知。不料老存少丧。

非独汝殁动吾悲。同门谁堪为法将。

鸡足山石钟寺宝莲和尚真赞

道在心传。岂在外观。烟巢鹤梦。月窟蟾寒。静里万缘藏鼻孔。笑中百事见眉端。垂老训诫后来者。嘱办丛林愿量宽。誓以佛法为轨范。海纳十方实可遵。

自题半身像《何文标宽仁居士请》

半隐半显个模样。谓是祝圣老和尚。圆月当户非无身。兹时不欲露全相。

清光泻地太无端。谷答泉声何勾当。潇湘鸿雁未南飞。莫谓南溟无风浪。

自题照像

这个皮袋。何须领会。潇湘俗子。佛门后代。

闽海缁衣。辛酸未懈。杯子扑落。堂砖花碎。

石人皱眉。虚空陨堕。两叩清凉。文吉途待。

奉跸秦川。终南雪盖。蜀藏西印。奔走中外。

旋国腾冲。萧然一衲。共语二旬。心空月白。

三谒鸡峰。息肩茅结。扶起刹竿。重理覆辙。

值法难起。百计心裂。驱驰四方。群策群力。

创佛教会。全国分设。新政时更。斗争为法。

数十年来。共修罗宅。驻十六寺。五兴祖刹。

披心沥胆。受尽磨折。或嗔或喜。空花水月。

有询佛法。无言可说。教令耕耘。但莫休歇。

搬砖弄斧。针灸透穴。饥飧渴饮。与世无别。

一息不继。羽毛鳞甲。苦哉轮回。沤波起灭。

自题照像

貌瘁形枯。千差万异。状有所变。不变者谁。

变与不变。总是儿戏。身外之形。形外之相。

坐断中流。岂有两样。隐中有显。显中含隐。

隐显随缘。如波逐浪。隔山见烟。了知是火。

入林草伏。知有兽过。丹青妙手。欲觅者个。

端详问取。牛马驴骡。

自赞（云南唐宽清请题）

这个痴汉不知羞。老大龙钟逐浪游。石火命光牛马走。不分清浊混时流。

自家大事犹难顾。专为他人耽甚忧。但看世事如累卵。多年未得一同俦。

真可叹。这老牛。莫到眼光落地使人愁。问渠为何不放下。侍众苦尽那时休。

自赞（星州何宽洪请题）

这个阿师。眉横眼上。非圣非贤。非人鬼相。标示来者。毋昧此样。数十余年。东飘西荡。胡言乱语。当仁不让。谓是虚云。幻游世上。咄。

自赞

本无名相欲呼谁。地狱天堂任所之。不是虚云不是你。莫把牛儿作马骑。（陈宽光居士请题）

不须问名相。饱子原是面。异形千万般。本体何曾异。

者个清虚理。出没任游戏。捉影显纸上。不是虚云意。（陈佛林居士请题）

偶游尘幻境。迎风一披襟。相识满天下。几人是知心。

虚空自寥廓。日月任浮沉。寄语忘机者。休从纸上寻。（星州陈一中居士请题）

有名有相便是我。无名无相是阿谁。虽将水墨描模样。是否虚云也未知。（罗宽普居士请题）

日出海浴。月圆影树。水湛波澄。有形随露。

作空花行。办水月务。降镜中魔。梦修六度。

灯笼露柱酬妙用。禅机拈作敲门户。（杨谷樵请题）

貌古形枯倚杖藜。画来亦似须菩提。真空正合留声色。春梦醒时听子规。（薛宽贤居士请题）

憨憨呆呆老冻脓。颠颠倒倒可怜生。走遍天涯寻知已。未知若个是知音。

挑雪填井无休歇。龟毛作柱建丛林。耗费施主钱和米。空劳一生受苦辛。（柳征铭宽智居士请题）

这个痴汉没来由。荆棘林中强出头。峰顶直钩寻钩鲤。海中拨火欲烹沤。

作事岂从人所事。怀忧不为我而忧。问渠何故寻烦恼。担子加肩未敢休。（星州佛慈居士请题）

田衣杖藜。幻游浮世。空融声色。夜月猿啼。天无涯际。云无有羁。应以比丘得度者。权现模样应来机。（菲律宾周宽度居士请题）

为法兰和尚真赞

做得和尚。能转业障。藏拙龛中。放光纸上。

权名为真。实亦无妄。塞满虚空。那处著棒。

附录赠诗

请虚云老和尚住持南华

李汉魂

载得高僧南渡日。正当斯寺中兴年。潮音欲听人如海。衣钵初来劫似烟。

谁恫风波沈大地。应携花雨散诸天。禅关寂寞吾犹羡。时觉钟声在耳边。

送虚云上人之曹溪主持南华法席

释本清

自从心法东来后。传到曹溪万法通。衣钵岂因窥祖位。风旛聊以见禅功。

獦獠更有谁称圣。龙象今惟公是雄。此日山门再收拾。十方翘首仰南宗。

中兴前后两清公。今古艰难一样同。莫叹人心深陷溺。已知法统不终穷。

再来定满慈悲愿。此去当宏化度功。回首鸡山迦叶迹。佛光映照岭云红。

寿云老和尚百岁

林　森

皎日东升。黑山顿曙。举杖一喝。龙降虎伏。

始兴鸡山。继辟西山。元戎下拜。国王动颜。

优昙栗开。菡萏梅放。菜化青莲。瑞雪春降。

念念应佛。其感乃神。鼓山归老。大法东行。

祖席重兴。宗风再振。经纬万端。公乃游刃。

缁推慈父。素载典型。谁谓公老。海鹤精神。

万众同祝。宝掌千龄。

呈虚老人

张世冰

阿育塔中一指燃。独将苦绪告青天。远游西域勤参道。谁效东坡对说禅。

乐此名山长岁月。任他沧海几桑田。来年入定推华首。虽有古人不见前。

南华口占

止观居士

五祖传心印。南宗第一人。曹溪留法乳。宝殿礼真身。

说顿空三昧。闻薰净六尘。住持延长老。古刹赖重新。

虚云大师兼任潮州开元镇国禅寺方丈

金城寄古寺。俶始纪开元。东土梵天路。十方妙智门。

四洲无剩迹。《开元寺向有石刻四大部洲今已无存》二柱自摇旛。《唐制二石幢尚存》幸有阿兰若。纲维法典尊。

大法东来后。曹溪嗣法王。菩提无树相。山水有奇香。

千麦留衣钵。百龄纪瑞祥。佛陀常住世。三有沐慈光。

呈虚云老和尚

何镜天

终日长相思。此身所从来。悔恨往昔间。昏昏不自裁。

只道爱水好。却将净土埋。泥泞遂和合。清浊分不开。

饮了毒死人。泼了污沧海。于此痛伤心。相思泪盈怀。

昨日到空山。我师对我说。自不弄长绳。那有绊脚索。

白云影悠悠。皓月光灼灼。无心即无境。飘然自解脱。

来时我一个。去时何用多。剑锐丝易断。潭静水无波。

落花随水流。垂柳任莺梭。不来亦不去。拊掌笑呵呵。

癸未仲春偕家子嘉兄谒南华次龚芝麓韵赋呈虚云我师

郑克堂

古刹饶山水。道场云不封。愿船龙护岸。法座象成峰。

大德瞻灵塔。群迷警梵钟。东方正佛统。何止启南宗。

活佛回枯柏。辛劳振废庵。琳宫翚鸟革。圣迹焕山岚。

禅定云依岫。天空月印潭。十方沦劫火。消息叩瞿昙。

别虚云老和尚

普明于槟榔

趺坐谈经大辩才。也教顽石点头来。善根福德因缘具。不枉高登般若台。

前年石鼓侍头陀。开示禅机已许多。今日亲承瓶钵畔。那堪重唱别离歌。

赠虚云老和尚

张嘉乐

冒雨游山兴复多。石头路滑挽青罗。采来药草装沙袋。踏破云烟认竹窠。

听月我闻应若是。问花于尔意云何。禅师定入三摩地。劫外钟声认刹那。

一派分香自妙莲。昙花开到四禅天。西来龙藏归宗镜。东渡马鸣得祖禅。

像教只今凭护法。闲身许我学参禅。名山恍若曾相识。可是前生未了缘。

赠虚老人

赵藩石禅

迦叶传衣鸡足山。石门深闭二千年。中兴圣教须神武。看竖天龙一指禅。

家距名山三百里。世缘羁绁未遑来。乞师为我留吟榻。要看挲楞万壑开。

胜朝遗老入山多。应有摩崖罥薜萝。搜访山中古文献。更烦驱策赖头陀。

赠虚云和尚

太　虚

鸡足高峰云岭横。投师三友弟呼兄。雨花瓶钵经千里。田水袈裟纵百城。

今日魔宫将震动。他时法苑定增荣。智人已识登三佛。愧我无能觉此情。

迎虚云和尚请藏回山

李福兴

荒刹斜阳蔓草中。是谁轮奂集鸠工。石门钟响君来也。寺倒佛修古语同。

颁来华藏三千卷。缺补鸡山二百年。更有彩云迎贝叶。龙光一代诏旬宣。

赠虚老人

张松林

高山流水有圆音。访道虚云云外寻。我问西来师指北。一敲一唱我知心。

小诗寄到月嘉平。海会传观恐笑盈。七载归田荒笔砚。俗言只可对君评。

上虚老和尚

程祖彝

遗碑收拾草斑斑。铭志犹存石不顽。煮芋懒残轻宰辅。听经兜率返尘寰。

圆明大觉通三界。物我相忘付八还。欲问辟支诸佛土。鸡山遥对五台山。

南宗法脉溯曹溪。十地庄严众妙齐。午夜窗前驯白虎。巨灵掌上放金鸡。

山河大地归梅福。经卷残生愧阇黎。弘化建堂功最伟。禅机千古解人迷。

敬题

虚云老和尚近像

私淑弟子黄圆因

五帝四朝曾坐阅。天生寿佛岂寻常。（壬辰一百十三岁）惜阴寸寸人同见。观化年年我敢忘。

法乳已传南弟子。金身犹指北都场。由来布道如云合。万里幽燕空远望。

颂虚云老和尚

面目全真事迹奇。如来再世作人师。道周法界浑无物。身动眉毛即犯规。

终食之间严戒律。常功以外重修持。高深蠡管空窥测。游夏都难赞一辞。

奉读虚云大师近作漫题其后即以赠之

长沙陈继舜时年七十有五

湘兰衡芷吐奇芬。诗思飘然总不群。无量寿真无量佛。懒残而后有虚云。（大师今年百十三岁湖南湘乡县人）

百岁难逢人百岁。况过百岁又多年。曾经万劫神弥旺。行陆今真见地仙。

沧海流横水气腥。罡风抓浪似奔霆。凭君一念波罗蜜。制取乖龙弭耳听。（一九五二年国庆日。虚云大师与圆瑛法师同在北京广济寺。分别领导喇嘛僧尼。诵藏文经及发愿文。祝愿和平。）（注释。韩愈诗。割取乖龙两耳来。王维诗。安禅制毒龙。刘禹锡诗。独向昭潭制毒龙。注。谓禅家降伏其心也。）

拈花献佛众僧虔。三宝供来古寺前。一苇慈航连万国。和平声彻海云边。（壬辰岁国庆日。亚大和平会议锡兰代表团团长达马拉答纳法师及团员四人。代表锡兰佛教徒。赴广济寺。向中国佛教徒赠献佛舍利。贝叶经。菩提树等三宝。并于佛前献花。虚云大师代表中国佛教徒接受赠礼。参加典礼的。除西藏致敬团全体代表。及北京市各寺院八百多喇嘛僧尼和居士外。还有和平会议澳大利亚。缅甸。加拿大。印度。日本。土耳其及中美洲各国的代表等三十五人。）

小时二章敬呈虚云大师印可

太仓护法弟子汪曾武·沐手和南年八十有七

壬辰七月。（阳历八月）政府遣员往广东省城。奉迓住持滇缅间之鸡山护国祝圣寺湘乡一百十三龄高僧虚云大法师。率徒数十来京。开道场于广济寺七永日。祈祷世界和平。功德圆满。复建水陆道场。普渡众生。永消劫难。诚盛举也。犹忆逊清光宣之际。大师请藏来京。民政部尚书和硕肃忠亲王善耆。致敬优礼。为改钵盂寺为护国祝圣寺。赠予良厚。时余为承政厅员外郎。亲睹其事。曾侍从参谒。忽忽垂五十年。喜师重来。余则蹉跌。卧不能兴。无缘良觌。率赋七律二章以赠。藉结善缘。

文殊菩萨证前身。此是禅门一凤麟。梅树生莲呈异瑞。蒲团说法渡蒸民。

开坛七日期消劫。入定兼旬独悟真。蹋遍尘寰各益显。煨芋茹苦历艰辛。

清时请藏莅神京。曾记贤王倒屣迎。法物赠贻加厚惠。钵盂祝圣易新名。

岿然愿力超三界。籍甚声华震九城。四十余年劳景仰。无缘顶礼罄微诚。

［编者案］海内名流。赠虚老人诗。多不胜纪。编者曩住南华。见苏程庵中。所悬诗轴。已数百首。珠玉成唾。同心足赏。当时未及钞录。今书问之。已荡然矣。惜哉。

虚云和尚法汇竟

, ana>悼赤山法老人

赤山高处竖法幢。群魔匿迹毒龙降。高旻道布三千里。胜侣兼收大小庞。

有雁悲鸣来北地。无人继席起南方。可怜一具风雷舌。付与吴江又楚江。

悼沪上法藏寺兴慈法师

赤县潮高道岸崩。法雨随流逐沸腾。宝所苔封何所凭。眉毛排剑履薄冰。

老手支持菩提栅。急注仁王护国经。*轮圆转不曾停。髻珠受赏更谁能。

允宜长寿度众生。曲径无妨大道行。至人太上忍忘情。泰山肯比鸿毛轻。

不往天台待佛迎。弥留无疾密持名。宝池金莲标一茎。青选光交众眼青。

此界死哀彼生荣。七众一哭泪盈盈。茫茫苦海痛嘤嘤。一心不乱葵藿倾。

再来群希大愿乘。我闻如是欢笑声。俨然未散难弟兄。起灭无纵去来平。

闻清一禅师讣感挽

勘破尘劳即学空。相传有诀好流通。摄心之外无余物。遍体寻来也甚融。

不舍因缘崇助道。多营福业化愚蒙。一朝遽赴莲池约。半壁西南又缺东。

赠林鸿超居士七律并叙

居士与余在福建鼓山晤别已十七年。以相忆深。由闽经港来韶。步行抵云门。年届古稀。无饥倦之容。畅叙旧怀。不觉夜永。居士宿植德本。向道殷切。惜余无偃祖之饼茶。以接来机。深以为愧。翌日居士以先有预约。必须赴穗。临行。彼此依依。仍如东林送客。且行且谈。不觉又伴至曹溪。赡礼六祖。返马坝登车南行。居士坚嘱书赠。特缀七律一首。并送坛经一部。亦若永嘉之一宿而去也。时乙亥冬月初二日书于南华丈室。

不辞跋涉乳云蹊。为道浑忘困与饥。笑我已忘烟水梦。与君夜话饼茶稀。

晓风相送曹溪路。午饭才过马坝车。一宿觉参心愿遂。坛经珍重赠君归。

遇盗说偈三首

丁亥冬月朔。陪林鸿超居士至南华礼祖毕。初三日回云门。由韶乘车。中途遇盗。迫众下车。跪地俯首。不准仰视。独嘱余立路旁。未加劫掠。余众财物。洗劫一空。即衣裤鞋袜稍好者即令剥去。致被劫者。身多裸露。时当严寒。风雪彻骨。难众冻苦。哭声嗡嗡。余虽幸免。不忍漠视。即脱卸衣物及包衣分众。遮其羞冷。稍感风寒。最惨者其中有青年男女二人。从友借资为小贩。服装货物尽被劫去。一无所存。食宿失所。冻馁堪虞。岂定业所感。因果如是欤。非圣莫知。因说偈曰。

时世不靖出门难。盗贼如林闻见寒。奸淫掳抢并烧杀。暴恶凶残太野蛮。

上天无路避无处。惶惶行坐睡难安。但愿人人崇佛说。休将因果等闲看。

平时视民如蝼蚁。变时蚁民逞虎威。搁路截劫剥衣裤。裸受风雪真惨凄。

嗟哉同侣俱遭劫。独余何幸璧全归。救急恤难同此情。打开包袱分僧衣。

清水因何变浊水。澄之渟之水自清。良民何以变为盗。主者治者须分明。

水过石激古所叹。天寒露重鹤有声。空王早树无为化。垂拱而治致太平。

赠萧雪沧居士

弥陀一念挂心头。四色莲花涌作洲。七宝地成尘秽绝。一身归计去来休。

居同善友开因地。佛亦凡夫到圣流。汝自回光一返照。诞登彼岸有慈舟。

像赞

接引佛像赞

弥陀自性本天然。向外何劳更觅玄。欲识入廛垂手处。毫光常在指头尖。

题汉口沈诵清居士绘观音菩萨感应图

正法明古佛。示现观音圣。能于群生中。悲感循机应。

鹰巢与蚌腹。鬼畜诸佛性。感令识本心。脱苦得清净。

如月印百川。普应与月同。海涵并镜鉴。菩萨广包容。

佛法妙难思。度世见神通。世人常瞻礼。自他证圆通。

送子观音骑祥麟授书图赞

慈容满月玉纤纤。华钿云鬟翠欲添。为锡祥麟继世德。预先教授圣贤篇。

手持贝叶大士赞

手中贝叶是何文。透彻名为观世音。处处圆通无障碍。闻声随类现全身。

文殊大士像赞

高据狮王哮吼声。横拈柱杖智光明。当初错向清凉现。惹得丰干道姓名。

初祖达摩像赞

西来何意。有句无句。梁王不问。问亦无据。

摘芦过江。不露行藏。脚根立稳。儿孙承当。

一花五叶。不信而得。壁观之徒。谁能入室。

昔来赚我。前驱蛊惑。一棒敌残。拽回天月。

皮毛脱尽。骨髓流血。依稀似有。有何言说。

马祖像赞

妙体无形。随缘现相。衡岳磨砖。无端就样。踏杀天下。人天大匠。佛魔齐遣。一空依傍。四句百非。父子和唱。狮王哮吼。神龙跃浪。即心佛兮常心佛。不是心佛不是物。度生切兮春风拂。邪正都来机不失。咄咄万法非侣这是谁。吸尽西江犹汨沕。

题兴云寺诸老和尚像赞

因李印泉居士。属予修复兴云寺。（又名西竺寺。）至寺百无一存。独有历代住持影堂犹在。再绘为一幅。

西竺兴云。诸老和尚。临济儿孙。法门大匠。

开创斯寺。功行无量。继位住持。后学模样。

纸墨所绘。是相非相。悬之堂中。道无真妄。

影不离真。离即皆谤。欲识真影。如是供养。

咦。且道个中事若何。眉毛八字横眼上。

灵峤祖师赞并引

师未悉何许人氏。考诸古典。曾印心于马祖。隐于此山前岩。岩无名。以师号名之。今之寺址。原属龙潭。毒龙所居。多殃民。官绅请师制止。师诵华严。龙出听经。归降而去。患遂绝。众感其德。建中四年请于朝。赐建华严寺。迎师宏化。后他去。不知所终。

赞曰

契马祖机。去来无碍。妙阐华严。龙归息害。

开辟石鼓。雷音普会。万古道同。如函合盖。

灵峤祖赞

龙听华严。石鼓肇启。马祖一脉。光辉远迩。

水月道场。无是非是。苦海慈航。古佛同轨。

咦。白云千古自悠悠。一去无纵如逝水。

灵树如敏禅师赞

和尚化世。以法为任。垂手接机。别无余欠。

堂中上座。人天广荫。真身犹存。千古明验。

澄芳律师赞

父谓近执。子如妙吉。白日无端。被鬼神惑。

悲心济苦。三途无宅。踤身尘刹。报恩弘律。

谓圣化身。一个二个。神为饶舌。翻成话堕。

度生心切。将错就错。好不丈夫。被鬼看破。

慧命悬丝。悉愿负驮。挽转狂澜。力行毋惰。

竖降魔幢。亲冤通化。分身尘刹。瞻望税驾。

如馨律师赞

律祖如馨。优波示兆。拣点将来。传神化妙。

好眼无翳。翳眼无耀。卅棒不饶。鬼争石窍。

法门秋晚。大道凌夷。木叉失守。僧行渐亏。

师继南山。洗涤忘疲。德感文殊。扶律遗规。

为霖祖师赞

法门模范。古佛风规。融理事如圆镜。陶万化于钳锤。劈碎泰华兮。孰识巨灵之斧凿。剖判鸿蒙兮。始惊元气之淋漓。非疑世以骇俗。固大小之异宜。振兴梵刹入八闽。挽颓风之衰弊。彻继心灯宏五位。纂疏论之幽微。《作华严法华金刚等疏论纂要共一百五十卷》施大用于云山法会。《作云山法书等数十卷》金声玉振。竖法幢于圣箭祖堂。风动龙池。一发所系。狼藉洞上家风。千圣不传。破荡永祖活计。咦。宝所化城留不住。当观禅室烂如泥。

净空和尚赞

尘嚣荡尽自飘然。植品朗如月在天。石鼓三鸣扬祖德。而今名胜永流传。

妙莲和尚赞

稽首师翁。七坐道场。槟屿鹤山。八闽资粮。德感人天。闻者心降。法门龙象。名动帝皇。赐藏中外。思及遐方。法身遍在百草头。白塔堂上一炉香。

鼎峰和尚赞

不落祖机。不堕佛位。不中不边。无同无异。左之右之。出类拔萃。一句弥陀。念念三昧。识与不识。有如是义。咦。了得人间闲岁月。此心真到如来地。

达本和尚赞并引

师昔于本山执事多年。后与觉空大师等中兴雪峰。至年八十大众请师回山为住持。越五载。端坐而逝。

赞曰

禅净耄龄杖锡还。雪峰重建梦中看。足拖敝履经残雪。手纫寒衣返故山。

寻味灵源依喝水。尚留白业在人间。那堪去后长相忆。云木苍苍欲闭关。

莲茂和尚赞并引

师闽之南平县人。幼依本县开平寺脱白。得戒本山莲老人。后勤理寺务。几忘寒暑。历久不倦。莲公察其律仪清洁。处事忠勤。命为监院。复为开戒结缘。其德行为众所钦。

赞曰

冲破世网。独占青莲。持涌泉戒。续开平焰。心源湛湛。珠耀海渊。佛性明明。日丽中天。虚空著楔。返本还源。咦。秋水莲天半夜月。十方尘刹一轮圆。

融镜老人真赞

华顶山中。这老和尚。道齐诸祖。行继百丈。

吴越钦尊。一山德望。独耀天台。千崖花灿。

乾坤间气。法门大匠。人天眼目。后裔模范。

远水孤峰。澄潭月湛。漂渺遐风。千古之上。

鸡足山悉檀寺妙龄和尚真赞

父母未生。本无形状。为了生缘。权现此相。

貌古神清。心花灿烂。石老云闲。鸟啼花放。

若问阿谁。妙龄和尚。

鸡足山寂光寺云峰和尚真赞

这个老汉。神恰道况。戒若冰霜。澄潭月湛。

花灿幽崖。鸟啼青嶂。欲识此翁。松梢月上。

庐山海会寺志善和尚

五老峰前老叟。也来纸上现丑。寂光镜内藏身。孟阳界里展手。有时千峰嶂外。有时十字街游。或啸月吟风。或土面灰头。提起远公念珠。当场不让师友。罔知世缘将毕。闹里抽手西走。咦。威音那畔已前事。尽在山僧一笔钩。

宜兴显亲寺仁智和尚真赞

者老风颠。不落正偏。入廛垂手。脑后著拳。换骨抽肠。扫去帘纤。隔江招扇云里仙。直上祖图光大千。咦。欲识此翁真面目。鹧鸪啼彻百花鲜。

文真老宿真赞

者个老撰。非狂非狷。貌悲骨刚。是恶是善。

立志参修。总期实现。逢个知音。心肝俱换。

废寝忘餐。山水不辨。三四十年。打成一片。

久而不荒。老而益健。劈破三关。融通百炼。

四祖呵呵。二祖称善。德播两浙。道弥海甸。

矍铄龙钟。庞眉鹤算。尊而不荣。贵而不贱。

远观是真。近睹目眩。恶水一瓢。云开日见。

问是阿谁。文真老汉。

妙方和尚真赞

这个老汉。无名无相。自小出家。不会吃饭。永祖驱牛。濡师夺杖。几回钳锤。几顿痛棒。唤不回头。做模做样。口里喃喃。心中荡荡。如敌相逢。觌面不让。思之恨之。时刻不放。捉获冤家。活埋活葬。生与同生。死则同圹。一心不乱。千了百当。四大真非真。这个妄非妄。咦。三世诸佛一口吞。九品莲台随心上。阿谁如斯。妙方和尚。

普照和尚真赞

裂爱见网。超出火宅。干蛊丛林。遐迩钦德。

貌悴骨刚。霜松雪柏。慕公之容。山青云白。

仰公之道。松风水月。性无边表。大道寥廓。

法忍和尚真赞

道不在丹青。禅不在相貌。强自摹将来。赞之有何说。一笑震天涯。一语钦海岳。七祖一条棒。千僧唯一喝。豪气动坤维。风光穿碧落。从不轻视于人。就里有些些快活。衾枕天地兮自歌自乐。优游三界兮夜摩兜率。咦。他年要识真面目。万象森罗活卓卓。

月霞法师真赞

九华翠峰。天地一脉。前贤守法。后贤循则。

简素质朴。甘苦同克。谦柔敬畏。保身全德。

禅林绚彩。十方启色。唯心即佛。了无滞惑。

无声如雷。岂关语默。不住人天。岂慕乐国。

脱体全空。归无所得。云峰出岫。崖峦挺持。

啼鸟声声。松风瑟瑟。

圣修大师真赞

不是恁么形像。刚才起模画样。从来万法同根。究竟虚空等量。

鸡峰授汝律仪。冀汝法超吾上。作么天意难知。不料老存少丧。

非独汝殁动吾悲。同门谁堪为法将。

鸡足山石钟寺宝莲和尚真赞

道在心传。岂在外观。烟巢鹤梦。月窟蟾寒。静里万缘藏鼻孔。笑中百事见眉端。垂老训诫后来者。嘱办丛林愿量宽。誓以佛法为轨范。海纳十方实可遵。

自题半身像《何文标宽仁居士请》

半隐半显个模样。谓是祝圣老和尚。圆月当户非无身。兹时不欲露全相。

清光泻地太无端。谷答泉声何勾当。潇湘鸿雁未南飞。莫谓南溟无风浪。

自题照像

这个皮袋。何须领会。潇湘俗子。佛门后代。

闽海缁衣。辛酸未懈。杯子扑落。堂砖花碎。

石人皱眉。虚空陨堕。两叩清凉。文吉途待。

奉跸秦川。终南雪盖。蜀藏西印。奔走中外。

旋国腾冲。萧然一衲。共语二旬。心空月白。

三谒鸡峰。息肩茅结。扶起刹竿。重理覆辙。

值法难起。百计心裂。驱驰四方。群策群力。

创佛教会。全国分设。新政时更。斗争为法。

数十年来。共修罗宅。驻十六寺。五兴祖刹。

披心沥胆。受尽磨折。或嗔或喜。空花水月。

有询佛法。无言可说。教令耕耘。但莫休歇。

搬砖弄斧。针灸透穴。饥飧渴饮。与世无别。

一息不继。羽毛鳞甲。苦哉轮回。沤波起灭。

自题照像

貌瘁形枯。千差万异。状有所变。不变者谁。

变与不变。总是儿戏。身外之形。形外之相。

坐断中流。岂有两样。隐中有显。显中含隐。

隐显随缘。如波逐浪。隔山见烟。了知是火。

入林草伏。知有兽过。丹青妙手。欲觅者个。

端详问取。牛马驴骡。

自赞（云南唐宽清请题）

这个痴汉不知羞。老大龙钟逐浪游。石火命光牛马走。不分清浊混时流。

自家大事犹难顾。专为他人耽甚忧。但看世事如累卵。多年未得一同俦。

真可叹。这老牛。莫到眼光落地使人愁。问渠为何不放下。侍众苦尽那时休。

自赞（星州何宽洪请题）

这个阿师。眉横眼上。非圣非贤。非人鬼相。标示来者。毋昧此样。数十余年。东飘西荡。胡言乱语。当仁不让。谓是虚云。幻游世上。咄。

自赞

本无名相欲呼谁。地狱天堂任所之。不是虚云不是你。莫把牛儿作马骑。（陈宽光居士请题）

不须问名相。饱子原是面。异形千万般。本体何曾异。

者个清虚理。出没任游戏。捉影显纸上。不是虚云意。（陈佛林居士请题）

偶游尘幻境。迎风一披襟。相识满天下。几人是知心。

虚空自寥廓。日月任浮沉。寄语忘机者。休从纸上寻。（星州陈一中居士请题）

有名有相便是我。无名无相是阿谁。虽将水墨描模样。是否虚云也未知。（罗宽普居士请题）

日出海浴。月圆影树。水湛波澄。有形随露。

作空花行。办水月务。降镜中魔。梦修六度。

灯笼露柱酬妙用。禅机拈作敲门户。（杨谷樵请题）

貌古形枯倚杖藜。画来亦似须菩提。真空正合留声色。春梦醒时听子规。（薛宽贤居士请题）

憨憨呆呆老冻脓。颠颠倒倒可怜生。走遍天涯寻知已。未知若个是知音。

挑雪填井无休歇。龟毛作柱建丛林。耗费施主钱和米。空劳一生受苦辛。（柳征铭宽智居士请题）

这个痴汉没来由。荆棘林中强出头。峰顶直钩寻钩鲤。海中拨火欲烹沤。

作事岂从人所事。怀忧不为我而忧。问渠何故寻烦恼。担子加肩未敢休。（星州佛慈居士请题）

田衣杖藜。幻游浮世。空融声色。夜月猿啼。天无涯际。云无有羁。应以比丘得度者。权现模样应来机。（菲律宾周宽度居士请题）

为法兰和尚真赞

做得和尚。能转业障。藏拙龛中。放光纸上。

权名为真。实亦无妄。塞满虚空。那处著棒。

附录赠诗

请虚云老和尚住持南华

李汉魂

载得高僧南渡日。正当斯寺中兴年。潮音欲听人如海。衣钵初来劫似烟。

谁恫风波沈大地。应携花雨散诸天。禅关寂寞吾犹羡。时觉钟声在耳边。

送虚云上人之曹溪主持南华法席

释本清

自从心法东来后。传到曹溪万法通。衣钵岂因窥祖位。风旛聊以见禅功。

獦獠更有谁称圣。龙象今惟公是雄。此日山门再收拾。十方翘首仰南宗。

中兴前后两清公。今古艰难一样同。莫叹人心深陷溺。已知法统不终穷。

再来定满慈悲愿。此去当宏化度功。回首鸡山迦叶迹。佛光映照岭云红。

寿云老和尚百岁

林　森

皎日东升。黑山顿曙。举杖一喝。龙降虎伏。

始兴鸡山。继辟西山。元戎下拜。国王动颜。

优昙栗开。菡萏梅放。菜化青莲。瑞雪春降。

念念应佛。其感乃神。鼓山归老。大法东行。

祖席重兴。宗风再振。经纬万端。公乃游刃。

缁推慈父。素载典型。谁谓公老。海鹤精神。

万众同祝。宝掌千龄。

呈虚老人

张世冰

阿育塔中一指燃。独将苦绪告青天。远游西域勤参道。谁效东坡对说禅。

乐此名山长岁月。任他沧海几桑田。来年入定推华首。虽有古人不见前。

南华口占

止观居士

五祖传心印。南宗第一人。曹溪留法乳。宝殿礼真身。

说顿空三昧。闻薰净六尘。住持延长老。古刹赖重新。

虚云大师兼任潮州开元镇国禅寺方丈

金城寄古寺。俶始纪开元。东土梵天路。十方妙智门。

四洲无剩迹。《开元寺向有石刻四大部洲今已无存》二柱自摇旛。《唐制二石幢尚存》幸有阿兰若。纲维法典尊。

大法东来后。曹溪嗣法王。菩提无树相。山水有奇香。

千麦留衣钵。百龄纪瑞祥。佛陀常住世。三有沐慈光。

呈虚云老和尚

何镜天

终日长相思。此身所从来。悔恨往昔间。昏昏不自裁。

只道爱水好。却将净土埋。泥泞遂和合。清浊分不开。

饮了毒死人。泼了污沧海。于此痛伤心。相思泪盈怀。

昨日到空山。我师对我说。自不弄长绳。那有绊脚索。

白云影悠悠。皓月光灼灼。无心即无境。飘然自解脱。

来时我一个。去时何用多。剑锐丝易断。潭静水无波。

落花随水流。垂柳任莺梭。不来亦不去。拊掌笑呵呵。

癸未仲春偕家子嘉兄谒南华次龚芝麓韵赋呈虚云我师

郑克堂

古刹饶山水。道场云不封。愿船龙护岸。法座象成峰。

大德瞻灵塔。群迷警梵钟。东方正佛统。何止启南宗。

活佛回枯柏。辛劳振废庵。琳宫翚鸟革。圣迹焕山岚。

禅定云依岫。天空月印潭。十方沦劫火。消息叩瞿昙。

别虚云老和尚

普明于槟榔

趺坐谈经大辩才。也教顽石点头来。善根福德因缘具。不枉高登般若台。

前年石鼓侍头陀。开示禅机已许多。今日亲承瓶钵畔。那堪重唱别离歌。

赠虚云老和尚

张嘉乐

冒雨游山兴复多。石头路滑挽青罗。采来药草装沙袋。踏破云烟认竹窠。

听月我闻应若是。问花于尔意云何。禅师定入三摩地。劫外钟声认刹那。

一派分香自妙莲。昙花开到四禅天。西来龙藏归宗镜。东渡马鸣得祖禅。

像教只今凭护法。闲身许我学参禅。名山恍若曾相识。可是前生未了缘。

赠虚老人

赵藩石禅

迦叶传衣鸡足山。石门深闭二千年。中兴圣教须神武。看竖天龙一指禅。

家距名山三百里。世缘羁绁未遑来。乞师为我留吟榻。要看挲楞万壑开。

胜朝遗老入山多。应有摩崖罥薜萝。搜访山中古文献。更烦驱策赖头陀。

赠虚云和尚

太　虚

鸡足高峰云岭横。投师三友弟呼兄。雨花瓶钵经千里。田水袈裟纵百城。

今日魔宫将震动。他时法苑定增荣。智人已识登三佛。愧我无能觉此情。

迎虚云和尚请藏回山

李福兴

荒刹斜阳蔓草中。是谁轮奂集鸠工。石门钟响君来也。寺倒佛修古语同。

颁来华藏三千卷。缺补鸡山二百年。更有彩云迎贝叶。龙光一代诏旬宣。

赠虚老人

张松林

高山流水有圆音。访道虚云云外寻。我问西来师指北。一敲一唱我知心。

小诗寄到月嘉平。海会传观恐笑盈。七载归田荒笔砚。俗言只可对君评。

上虚老和尚

程祖彝

遗碑收拾草斑斑。铭志犹存石不顽。煮芋懒残轻宰辅。听经兜率返尘寰。

圆明大觉通三界。物我相忘付八还。欲问辟支诸佛土。鸡山遥对五台山。

南宗法脉溯曹溪。十地庄严众妙齐。午夜窗前驯白虎。巨灵掌上放金鸡。

山河大地归梅福。经卷残生愧阇黎。弘化建堂功最伟。禅机千古解人迷。

敬题

虚云老和尚近像

私淑弟子黄圆因

五帝四朝曾坐阅。天生寿佛岂寻常。（壬辰一百十三岁）惜阴寸寸人同见。观化年年我敢忘。

法乳已传南弟子。金身犹指北都场。由来布道如云合。万里幽燕空远望。

颂虚云老和尚

面目全真事迹奇。如来再世作人师。道周法界浑无物。身动眉毛即犯规。

终食之间严戒律。常功以外重修持。高深蠡管空窥测。游夏都难赞一辞。

奉读虚云大师近作漫题其后即以赠之

长沙陈继舜时年七十有五

湘兰衡芷吐奇芬。诗思飘然总不群。无量寿真无量佛。懒残而后有虚云。（大师今年百十三岁湖南湘乡县人）

百岁难逢人百岁。况过百岁又多年。曾经万劫神弥旺。行陆今真见地仙。

沧海流横水气腥。罡风抓浪似奔霆。凭君一念波罗蜜。制取乖龙弭耳听。（一九五二年国庆日。虚云大师与圆瑛法师同在北京广济寺。分别领导喇嘛僧尼。诵藏文经及发愿文。祝愿和平。）（注释。韩愈诗。割取乖龙两耳来。王维诗。安禅制毒龙。刘禹锡诗。独向昭潭制毒龙。注。谓禅家降伏其心也。）

拈花献佛众僧虔。三宝供来古寺前。一苇慈航连万国。和平声彻海云边。（壬辰岁国庆日。亚大和平会议锡兰代表团团长达马拉答纳法师及团员四人。代表锡兰佛教徒。赴广济寺。向中国佛教徒赠献佛舍利。贝叶经。菩提树等三宝。并于佛前献花。虚云大师代表中国佛教徒接受赠礼。参加典礼的。除西藏致敬团全体代表。及北京市各寺院八百多喇嘛僧尼和居士外。还有和平会议澳大利亚。缅甸。加拿大。印度。日本。土耳其及中美洲各国的代表等三十五人。）

小时二章敬呈虚云大师印可

太仓护法弟子汪曾武·沐手和南年八十有七

壬辰七月。（阳历八月）政府遣员往广东省城。奉迓住持滇缅间之鸡山护国祝圣寺湘乡一百十三龄高僧虚云大法师。率徒数十来京。开道场于广济寺七永日。祈祷世界和平。功德圆满。复建水陆道场。普渡众生。永消劫难。诚盛举也。犹忆逊清光宣之际。大师请藏来京。民政部尚书和硕肃忠亲王善耆。致敬优礼。为改钵盂寺为护国祝圣寺。赠予良厚。时余为承政厅员外郎。亲睹其事。曾侍从参谒。忽忽垂五十年。喜师重来。余则蹉跌。卧不能兴。无缘良觌。率赋七律二章以赠。藉结善缘。

文殊菩萨证前身。此是禅门一凤麟。梅树生莲呈异瑞。蒲团说法渡蒸民。

开坛七日期消劫。入定兼旬独悟真。蹋遍尘寰各益显。煨芋茹苦历艰辛。

清时请藏莅神京。曾记贤王倒屣迎。法物赠贻加厚惠。钵盂祝圣易新名。

岿然愿力超三界。籍甚声华震九城。四十余年劳景仰。无缘顶礼罄微诚。

［编者案］海内名流。赠虚老人诗。多不胜纪。编者曩住南华。见苏程庵中。所悬诗轴。已数百首。珠玉成唾。同心足赏。当时未及钞录。今书问之。已荡然矣。惜哉。

虚云和尚法汇竟